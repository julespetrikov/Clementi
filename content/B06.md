**Altıncı Bölüm**

"Boşluk diye bir şeyin var olmadığını hiç düşünmemiştim. Galiba
düşünmeye zaman ayırmamıştım."

Yeteri kadar meşgul olacak vakaya sahip dünyanın, ne bundan önce ne de
bundan sonra kendisini umursamayacağı bilinci ile aklına gelenleri,
aklını olaya karıştırmadan, dudaklarından döküyordu. Daha önce edindiği
zoraki ve baskıcı sorumlulukları yerine getirirken de dünyanın kayda
geçirebileceği bir halt etmemişti, bugüne kadar yaptığı herhangi bir
şeyde altına not düşülebilecek kadar değer sahibi değildi. Herkes gibi
yaşayıp kolayca ölmek için bile azap çekmiş ve bir ömrü, boşa
harcanmadığı varsayılacak kadar bir yol ilerletmiş, bir noktadan sonra
bu koca çukurun içinde buluvermişti kendini. Belki cehennem için ön
satışlar başladığı vakit, yapılan reklamların göz boyamasına kanıp da
yaptırdığı erken rezervasyonu tamamen unutmuştu; Bütün ihtimaller
aynıydı gözünün önünde.

Bir kolunu havaya kaldırmış, boş olmadığını iddia ettiği kalıntılar
arasında gezdiriyordu avucunu. Oysa ki meraklı, büyülenmiş suratının
büyük bir yalan olduğunu kendisi de biliyordu. Bilgi, bilgi idi. Üzerine
oturup düşünebilecek kadar ucuz bir hayat yaşamıyordu veya kendisinden
sonra bunları okuma materyali haline getirebilecek gençler olmayacaktı.
Sanki yazıp çizmeye çok merakı varmış gibi. Fakat hayır; tek derdi, çok
uzağında olmayan bir uçak enkazının dibinde, birbirlerine bağırarak
kavga etmekte olan iki adet figürdü. Açıkçası, işin işkenceye uzanan tek
yanı varsa, o da bu kavganın detaylarını öğrenebilmek için onları
duymasına gerek olmamasıydı.

"Zaten, ikisi de yok." diyerek yere oturdu Ernesto, depresyona yenik
düşmemek için savaş verdiği bünyesinden soluyarak.

"Neyin kavgasını verdiklerini kendileri bile bilmiyorlar."

Kafasını kaldırıp ufukta minnacık kalan ana gemiye baktı, pes etmiş bir
eda ile. Gözlerini kapatıp o geminin içinde olduğu fikrine kapılmak
istiyordu. Lakin gözlerini kapatsa dahi devasa bir altyazı ile arka
planda dönen filmin boş diyaloğunu okumak, hatta ezbere bilmek zorunda
kalacaktı.

"Neden bahsettiğinizi bile bilmiyorsunuz!" diye bağırdı, uçsuz bucaksız
çölün ortasındaki en yakın medeniyet göstergesi, bir uçağın enkazı iken.

"Lütfen! Senin anlayabileceğinden daha fazla hayatın başlayıp bittiğini
gördüm. - Başkalarına saygı duymayı öğretmediler mi sana?"

Bir anda gözünün önünde, sol yanında belirmiş olan Mangifos\'u
umursamaya tenezzül bile etmeden ayağa kalktı. Ne güneşi, ne yorgunluğu,
ne de susuzluğu hissedebiliyordu. Ödünç alıp üstüne yattığı bu bedenin,
yaşam belirtisi gösterebilecek bir işlevinin bulunup bulunmaması çok da
önemli değildi aslında. Sadece tecrübe ettiği hissiyata alışık
olmamasından yakınabilirdi. Lakin neye alışkın olduğu hususunu aklına
getirdikçe, hatırlayamadığı bir geçmişin pişmanlığına şahit oluyordu,
derinlerden. Bu yüzden istemsiz ruhunu fazla yormamaya çalışarak, tüm
kuvvetini, gerçekten işe yaradığını düşündüğü iki uzvun emrine sunup
susturdu dünyasını.

"Kendini inkar ettiğin için başka duygularla kavga etmek zorunda
kalıyorsun!"

"Haksız olamaz mısın?"

Mangifos\'un kalın ve sinir bozucu sesinin haricinde bir tonlamayı;
ince, yumuşacık ve sıcak bir tonlamayı işitmiş olmanın bir lütuf
olduğunu bildiği için gözünün kenarıyla baktı, iki adama meydan okuyan
ama sadece bir çocuk gibi gülümseyen genç kadına.

"Belki de aklı çok doludur! Belki sadece aradığı şeyi bulamıyordur!"

Koyu kırmızı göz bebekleri ve upuzun siyah saçları, alışılagelinmemiş
bir kombinasyondan öte, sadece garip görünüyordu. Bu kadının hangi
evrende, hangi olaya karışıp da burada bittiğini merak ediyor olsa da,
aslında herhangi bir hikayeyi sonuna kadar kurcalayıp da başkalarının
üzüntülerine ortak olmak istemiyordu. Yine de alternatiflere ihtiyacı
vardı ve Mangifos ile restleşirken ortalıkta görünmemiş olan bu figürün
hangi oyunları oynamaktan yana olduğunu görmek, hava değişikliği
sağlayacaktı.

"Üzgünüm ama adını hala hatırlayamadım." dedi, neredeyse kestirip atacak
bir tonda.

"Sormadığın için olabilir."

Uğraşısının güçlüğünü kabullenmeden bir arpa boyu yol alamayacağını
görebilen Ernesto, yürümekten vazgeçti ve çölün ortasında bir serap ile
geyik muhabbetine tutuşulabileceğini inkar etmenin bir anlamı olmadığı
için yanında yürüyen insan figürüne çevirdi tüm dikkatini.

"İkiniz de haklısınız, kesinlikle kabalık ediyorum."

İğneleyici tonlamasından hiçbir şey kaybetmeden ardında kalan diğer
figürü gösterdi;

"Arkadaşınızı yakından tanıyorum ama sizi herhangi bir yerden
çıkaramadım ne yazık ki!"

Cevap olarak aldığı pek bir kuvvetli kahkahanın akabinde, abartı
centilmenlikten uzaklaşıp yoluna devam etti Ernesto. Ne kadar hızlı, ne
kadar uzağa ilerlemiş olursa olsun, bu iki karakterin hep aynı açılarda,
ya sinir bozacak kadar sessiz ya da organize olamayan çok sesli bir
orkestra gibi bekleyeceklerini biliyordu. Bu yüzden oyunlarını oynamaya
yanaşıyordu, gerçekten oynadığına kendi dahi inanmadan.

"Adım Minei! Minei Unela!" dedi kahkaha atmaktan vazgeçemeyen kadın;
fakat anlık bir değişim ile astı suratını, ağzını büküp gözlerini yere
dikerek.

"Her şeyi hatırlamak zorunda değil hiç kimse. Aksi halde delirmez
miydik? Makine değiliz ya!"

"Diye akıl verebileceğini zannetti, ruh hastası."

Mangifos\'un araya girmesi bile, Minei\'nin cümlesini bitirdiği anda
suratına yakıştırdığı gülümsemeyi yıkmaya yetmemişti. Derdinin ne
olduğunu muhtemelen kendisi bile bilmiyordu, ne amaçla varlığını
sürdürdüğünden bihaberdi. Lakin Ernesto, olayı kavrayabiliyordu. Ne
açıdan bakması gerektiğinden emindi. Bütün o etki-tepki denklemlerinden
fırlama denge kanunlarının anlamlarını çözebilmişti ve aslında bu
durumun nedenine ilişkin güzel bir açıklama getirmesi zor olmayacaktı.

"Bir yanda egoist farkındalık ve diğer yanda özeleştiriden mutluluk
duymak." dedi kendi kendine.

"Bu sence de çok kısıtlı olmadı mı?"

"Ne dediğinin kendi bile farkında değil. Sadece konuşuyor."

Dinlemeyi kesmeyen ama uzun süredir yürüyor olmanın, üstelik ayaklarının
yorgun düşmemesinin bozmaya başladığı bir siniri bulunuyordu. En azından
bünyesine bağlı bir halt, çalışması beklenildiği gibi çalışabilmekteydi.
Gelgitler ile şarj olup boşalan motivasyonunu boşverip ufuktaki noktaya
bir daha baktı: O geminin tam altında bir kubbe, kubbenin içinde bir
şehir duruyordu, kar parçacıklarının bir yandan diğerine savrulduğu ufak
biblolar gibi. Yahut baştan sona hatalı bir benzetme ile aklını meşgul
etmişti. -- Doğrusu, bu kadar iyi görebildiğini bilmiyordu dahi.

"Tanıştığımıza memnun oldum, Minei. Şimdi tek derdimiz, bir hedef
belirleyebilmek."

"Ben bir yer biliyorum!" diye bağırdı deli, hemen yakındaki bir kum
tepesinin üzerine çıkmış, bir elini sanki ihtiyacı varmış gibi
gözlerinin üzerinde, güneşi engellemek adına tutuyor, diğer eli ile uzak
bir diyarı işaret ediyordu.

Koşarak Minei\'nin yanına çıkan Ernesto, uzun süre önce takip etmekten
vazgeçip daha sonra bulamadığı yolun kumun altından çıkış yaptığı,
üçüncü sınıf kalmış bir şehrin eteklerinde yaşam savaşı verip kaybetmiş
dökük bir kasaba gördü. Pek geniş sayılamayacak kasabanın büyük bir
kısmı, garajı bulunan müstakil evlerden oluşuyordu. Açıkçası kasabanın
çok uzağında kalmayan, şehre benzemeyen minik şehrin de dördüncü katın
üzerine kat çıkabildiklerini söylemek mümkün değildi. Lüks gibi bir
tutkusu olmadığı için eline geçebilecek herhangi bir araç ile burayı
keşfedene kadar gözünün bebeği olmuş ufuk noktasına ulaşabilecekti; ne
kadar zaman alacağı önemli değildi.

Pençelerinden biriyle görüş alanını gölgelendirmeye çabalarken, aşağıda
duran pençesini birisinin kavradığını hissetti. İrkilmemişti, fakat sağ
yanında kimseyi görememiş olmanın reflekslerine dayanarak çevresine
bakındığı vakit, bacağından daha uzun olmayan bir kız çocuğunun
kendisine sırıttığını gördü. Kan kırmızısı göz bebekleri ve beline kadar
uzanan siyah saçlarıyla, tehlikeli bir yaratığın pençesini tutarak sevgi
gösteriyordu.

Şaşkın geçen iki saniye ardından, yeniden kasabanın uzaklığını ölçen
Ernesto için detayları boşverip her şeyi akışına bırakabilmek için güzel
bir fırsat doğmuştu. Hani, şu hayatı boyunca başarmaktan korktukları
arasında üst sıralarda yer alan risklerden birisine dair. Gülümsemekten,
ışık saçmaktan bitkin düşmeyeceği her halinden belli olan kız çocuğuna,
zoraki de olsa bir minik sırıtış ile karşılık verme sırası gelmişti. Bir
dizinin üzerine çökerek Minei\'nin sırtına çıkmasını bekledi. Ufaklık
sırtına yerleştikten sonra ise pek zorlanmadan ayağa kalktı ve
görünmeyen yolun bittiği noktaya, kasabanın yükselmeye çabaladığı yere
doğru koşmaya başladı.

Olayı, büyük bir ciddiyetle izleyen bir çift göz ise anlam veremediği
şeyleri kabul etmekten başka çaresinin olmadığını bildiği için, bir
hayalet gibi, kahkaha içeriği bol bu baba-kız görüntüsünün ardından
sürükleniyordu. Hislerini birbirlerinden saklamak gibi bir lüksleri
olmadığı için, şahit olduğu görüntüyle alakalı herhangi bir şey
hissetmemek, en çok işine gelecek hareketti. Bu yüzden, yeniden o derin
dünyaya ulaşıp çıkarabildiği kadarını çıkarmaya çabaladı.

"Bir araç bulsan, hatta bir gemi elde etsen ne olacak? Bir yere yetişmek
zorunda değilsin."

Ernesto\'nun kulağının dibinden söylediklerinin yerine ulaşıp
ulaşmadığını kontrol etmesine gerek kalmamıştı.

"Anlaşabildiğimizi zannediyordum." dedi Ernesto, tereddütsüz ifadesiyle;

"Hafıza problemleri yaşayan ben değil miydim, Karyyt?"

Hiddetli suratını, Ernesto\'nun koşu yoluna diken Mangifos için durma
vakti gelmişti. Bir pençesini kaldırmış, bir insandan daha hızlı koşan
bu yaratığı, bir dur işareti ile yakalayıvermişti. Hafif sırıtan yüzünü
gizlemeye çalışmayan Ernesto için pek keyifli bir ana benziyordu bu
sahne. Omuzlarına binen yükü taşımaya devam ederken, pek zorlanmadan,
Mangifos\'un tam önünde durdu. Hala Minei\'yi sırtında taşıdığını
zannediyordu muhtemelen.

"Çevrene bir bak, Clementi." dedi Mangifos.

Kızıl renge bürünen uçsuz bucaksız çöl, biraz önce muasır medeniyetler
seviyesini bir bütün olarak yutup imkansızlıklarla dolu bir okyanusa
dönüşmüştü. Ernesto ve Mangifos\'un bulunduğu ufak tepe hariç, çölün
geri kalanı hareket halindeydi. Güneş bile kızıl okşuyordu dünyayı.
Sadece kırmızı koklayabiliyordu bünye. Şahit olduklarını görmezden
gelebilmek için çabalayan gözlerini yere, demir kokan kumdan tepeye
dikti. Çok geçmeden göğsünde hissettiği kaybetmişlik, geç kalınmışlık
yüzünden dizlerinin üzerinde buluverdi kendini. Pas kokusu
derinleştikçe, yerdeki kum taneleri dahi uçuşup havaya karışıyor, iki
karşıt yaratığın etrafını kaplayan büyük ve ölümcül bir hava akımı
halini alıyordu.

"Sence, sen neden bahsetmeye çalışıp da inkar etmekle sınırlı
kalıyorsun?"

Yavaşça kafasını kaldırdı Ernesto; gözlerinden yaş değil, kan akıyordu.
O kadar aciz görünüyordu ki, Mangifos dahi hiddetinin sağlam köklerinden
uzaklaşmış, yumuşamıştı. Sağ pençesini havaya kaldırdı ve aşağı
indirirken gözünü dahi kırpmadı.

"Neden bahsettiklerini hatırlıyorum." dedi Ernesto, kaza yerinin önünde
tartışan iki silüetten uzak bir noktada yere oturmuş.

Sözünü bitirip ayağa kalkarken üzerini silkeledi, sanki üzerine yapışmış
olan bu eksi püskü üniformanın silkelemekle adam olacağı varmış gibi ve
tam karşısına, iki metre kadar uzağına dikilmiş olan Mangifos\'u fark
etti. Biraz önce gözlerinden kan aktığını iyi hatırlıyordu;
Mangifos\'un, acısına son vermek için kısa kesmiş olduğunu da.

"Her zaman seni kapatıp açmak kolay bir iş değil. Sen de bir makine
değilsin. - En azından, teknik olarak."

"Ne hatırlıyorsun? Ne çıkarabildin dışarı?" diye araya girdi Minei,
Mangifos\'un hemen yanında belirerek.

"Yedek olduğumu."

Ağzını açıp tek kelam etmesine zaman tanımadan Mangifos\'u kafasından
tuttuğu gibi kenara ittiren Minei, faltaşı gibi açılmış koyu kırmızı
gözlerini Ernesto\'nun gözlerinin içine sokacak kadar suratının içine
düştü.

"Evet?"

Minei\'nin umut dolu, gülümseyen ve beklentiyle güzelleşen suratının
yanından yükselen karartı, gözlerini Minei\'nin suratına dikmiş,
suratını alabildiğince öfkeli bir hale getirmiş, kendisini az önce
kenara iten kadının seviyesine çıkıyordu. Görüntüden pek hoşnut kalmayan
ve olayın tüm ciddiyetinin kaybolmaya başladığına şahit olan Ernesto'ya
ise, rahatsızlığını belirtmek suretiyle sırtını arkaya eğip ne olacağı
konusunda bir fikre varabilmek kalmıştı.

"Bir daha\... bana\... dokunma!"

Fısıltıları ittifak yapmış yaratığın ne söylediklerine, ne de
hareketlerine zerre aldırmayan bu kırmızı gözlerden ve neden oldukları
şu rahatsız pozisyondan kurtulabilmenin tek yolu mevcuttu. Bu nedenle,
güçlükle iki adım geriye atıp bu görüntüye son bir defa baktı ve kısa
ama içli bir nefes alıp verdikten sonra kafasını başka yöne çevirdi.

"Bir acil durum bedeni, bir nevi yedek. Ne amaçla dövüldükleri meçhul.
Öncesinde ne olduğunu hatırlamıyorum ama transfer için ne kullanıldığını
iyi anımsıyorum. - Uzay, boş değil."

"Hiç fena değil!"

"Hah? Hiç yoktan iyidir."

Çok uzun zaman önce sönmüş olan kaza yerini izlerken, parçaları
birleştirmeye çabalıyordu. Belki de en çok merak ettiği kısım, bundan
öncesinde yaşanmış olanlardı. Zira onların etkilerinden derlenmiş bu
hikaye örülmüştü başına. Dışarı vurmadığı, dünya ile paylaşmadığı ve
paylaşamadığı tüm bilgileri yan yana koyarak bir yapbozun tamamlanmasını
beklemesi çok uzun sürecekti. Bu yüzden en yakın mesafede denemesini
yapmak üzere refakatçilerine döndü.

"Fakat benim bedenim bir şekilde bilgi transferinin alıcı tarafı oldu
ise Lucian, yani sen, bunu nasıl tam tersine, alakasız iki beden
arasında kullanabildin?"

"Lafımı geri alıyorum. Gayet iyi!"

"Henüz ikna olmadım." diye araya girdi Mangifos;

"Bunu anlaman bu kadar uzun sürmemeliydi. Bu kadar uğraştırmamalıydın.
Sen, bir embesil gibi, kendini çözme konusuna kafayı takmışken o manyak,
senden -ve bizden- binlerce adım öteye geçebilecek zaman kazandı!"

"Şimdi bütün problemin Lucian\'ın planladıkları mı oldu? Başka hayatları
düşündüğün için mi, yoksa kısa yoldan bir başkasını ikna etmek için mi
blöf yapıyorsun?"

Minei\'nin araya girip konuyu daha farklı bir noktaya çekmesi,
Ernesto\'nun dikkatini hangi yönde kullanıp da sonuç alabileceğine dair
güzel bir fikir sunmuştu. Sürekli gülümsemesinin ardında başka bir
dünya, başka bir neden vardı elbet. Lakin Karyyt\'ten daha mantıklı
sözler sarfediyor, Ernesto için daha doğru görünen yönlerden ele
alıyordu konuyu.

"Ernesto! - Ya da her kimsen! Gerçekten inanıyorsan, nefret ederek
koştur ve nereye kadar gidebileceğini kendi gözlerine gör! Fakat bir
defa oturup içinden geçenleri dinle."

Başını kaldırıp da yakındaki kumdan tepeye baktı. Üzerine hiç düşünmeden
koşmaya başladı tepeye doğru, Minei\'nin umutlu gülümsemesi onu peşinden
izlerken. Güneşin yakıcılığını hissetmiyor olması, yakmadığı anlamına
gelmiyordu. Lakin tepeye çıkarken bu hissizliğin yarattığı korkuyu,
hatırlayamamanın verdiği karışıklığı halının altına süpürmek
istemiyordu. Sadece tepenin ucuna varmak ve şehrin altında kalan ufak
kasabayı keşfetmekten yanaydı iç sesi, midesi ile kalbi arasında gidip
gelen ufak elektrik akımının aksine.

Tepeye ulaştığı vakit, iki yanındaki hayalet figürlerin eşliğinde durup
şöyle bir göz gezdirdi manzaraya. Dönüp ana geminin bulunduğu yana
baktığında ise, Minei\'nin gözleriyle karşılaştı. Daha önce de böyle bir
bilinç vakasıyla karşılaşmıştı, Lucian ona yardım ettiğinde. Göstermek
istemiyordu o gemiyi ve geminin anlattıklarını. Yahut bunu istemeyen tek
kişi Ernesto idi, fakat farkında değildi. Nasıl olsa nihai istikametin
orası olduğunu iyi biliyordu herkes. Fakat asıl nokta, hangi yolu
kullanacağıydı.

Tepeden göründüğü gibi değildi bu ufak kasabanın vardığı uçurum. Bir
şehrin kenar mahallesine sıkıştırılmış ufak dünyaların, şehrin dışına
taşıp da kendi medeniyetlerini kurmalarından ibaretti burası. Yıkıntılar
arasında kalan hayatlar, çoktan avuç avuç küle dönüşmüşlerdi. Kum,
sokakları işgal etmiş; ev ve dükkanların camları, nihayetinde kürkçü
dükkanına dönmüşlerdi. Başının sokulabileceği bir çatının dahi kalmadığı
ve şehre doğru bu şekilde devam eden kasabanın görünmez yollarında
yürüyen, iki keskin pençesiyle yaşayan her şeye karşı tehdit oluşturan
yaratık, herhangi bir araç bulamayacağının bilinci ile kafasını öne
eğmiş, sadece yürümeye devam ediyor; hayalet figürler ise, ardından
sürüklendikleri adamın gözünden kaçırdığı her şeyi yeniden ve yeniden
kontrol ederek bir çıkış arıyorlardı.

"Burası başlı başına bir imkansızlık." dedi Mangifos, hemen yakınlarda
bulunan bir evin çökmüş garajının yanından;

"Ne olduysa, ne yaşandıysa, ya üzerinden çok uzun zaman geçmiş, ya da
kavga edecek yer bulamadıkları için hınçlarını başka yerden
çıkarmışlar."

Etrafında olamayıp bitenlere pek aldırmayan Ernesto, kolay ve hızlı bir
yoldan hayata başladığı ve hayatının bittiği o şehre geri dönmek için
bir yönteminin olmadığını kabullenmeye başlamış ve ana yola çıkıp dümdüz
yürümeye başlayacağı vakit için bir bakıma sabırsızlanmaya başlamıştı.
Rastgele kaldırdığı gözleriyle, henüz yığın haline gelmemiş iki katlı
bir otopark gördü. Kimseye seslenmesine gerek olmadığını, seslenecek
kimsesinin olmadığını bildiği için sadece sağ pençesini kaldırıp işaret
etti, otoparkın bulunduğu yönü. Dikkatini üç koldan çevirmeyi iyi
biliyordu artık.

"İçinde bir ukte yok mu?" diye sordu Minei, Ernesto\'nun yanında
ilerlerken ve ekledi;

"Biliyorum, aldırış etmek istemiyorsun. Belki adını dahi paylaşmak
istemezdin benimle. Ancak, hissettiklerini hissedebiliyorum: Göğsünde
büyüyen ağrıyı."

"Önemli bir şeyi unutmuşum, dikkatimi bir noktaya toplamaya çalışsam
dahi bunu başaramayacakmışım gibi. Paslanmayı, yıpranmaya tercih etmişim
gibi."

"Oh. - Yani hayatı bir yetimhaneden ibaret görüp bir balonun eksikliğini
hissetmek gibi mi?"

Otoparkın artık bir işe yarayamayacak kadar büyük ve geniş deliklerle
dolu duvarının önünde durdu. Duyduğu bu benzetmenin anlamını
çözememesiydi problem. Kendine dönen bakışları gören Minei için ise her
şeyin içinde bir gülümseme yatabiliyordu. Fakat sorunu anlamıştı, neden
öyle baktıklarını, neden anlam veremediklerini. Gülümsemesinden mahrum
bıraktı kendini ve hüzünle iç geçirdi.

"Herkes kendi hissettiği kadarını boy aynasında görüyor." diye sitem
eden Minei, somurtarak yere oturdu. Kollarını birbirine dolayıp kafasını
başka bir yöne çevirdi.

"Onun deli olduğunu sana anlatmaya çalışmıştım."

"Diğer yarın Lucian gibi mi? Ne olursa olsun, en az senin kadar etkili."
diye cevap verdi Ernesto, tereddüt etmeden ve ekledi;

"Bunun bir nedeni olmalı."

Küskün suratını diğerleriyle paylaşmak, yüz vermek gibi bir niyeti
yoktu. Fakat yanına eğilip pençeleriyle nazikçe elini kavrayan adamın
dost canlısı yaklaşımına pek sessiz kalabileceğini zannetmiyordu.
Muhtemelen tek problemi, bu zavallı yaratığa öfke aşılayan, onu provoke
eden o karartı idi; lakin aynı dünyanın, aynı varlıkları oldukları için
onu dahi suçlayamıyordu. Aslında Ernesto\'nun tek kelime etmesine gerek
yoktu. Minei\'nin de, Mangifos\'un da ne hissettiklerini iyi biliyordu.
Birden fazla karakteri kaldırmaya çalışmak zor geliyordu ki, kulaklarını
diğerlerinin seslerine kapatmış, engelleyemediği bu ikisiyle başbaşa
kalmıştı.

"Kimsin sen?" diye sordu Ernesto;

"Ne yaşadın? Neden korktun?"

Üzgün gözlerini çevirirken, ulaşmak için çaba harcadığı bir noktaya
varmış olmanın sevincini yaşıyordu içten içe. Boşta kalan elini,
Ernesto\'nun keratin üretmeyen kafasına götürdü ve gülümseyerek,
avucunun içini o kısa ama sert ormanlar üzerinde gezdirmeye başladı.

Neden bu durumdan rahatsızlık duymadığını anlayamayan Ernesto,
gülümsemeye gülümseme ile karşılık verip bir an için gözlerini kırptı.
Gözlerini açtığında koyu kırmızı gözlerini alabildiğine açmış,
kıkırdayan bir kız çocuğu, kısa saçlı başına dostça vuruyordu. Evcil
hayvan muamelesi görüyor olmasına pek aldırmayan yaratık, alabileceği en
derin cevabın bu olduğunu anlayabilmişti. Pek de kötü bir cevap
sayılmazdı, Mangifos harici bir anı parçasının anlatabileceklerini göz
önüne aldığında. Belki öğütlemeye çalıştıkları da böyleydi, başkalarını
ve özellikle de kendini dinleyip de hareket etmeye, davranmaya
çabalamak.

Ancak kimsenin pek inanmadığı kaderin sınamak için yapmadığını
bırakmaması; herkesin, teoride ve pratikte farklı canlılar olduklarını
ortaya koyabilir nitelikteydi. Bu gerçeği iyi bir şekilde kavrayabilmiş
olan Mangifos, Ernesto\'yu uyarmak üzere bir ıslık çaldı. Dünyanın
merkezinden gelip Clementi\'nin atmosferini sarsmış olan bu ıslık,
yaratığın kulaklarının yeniden duymaya başlamasına sebep olmuştu.
Duvarın hemen ardında, üzeriçeşitli metallerle kaplı bir başkası vardı.
Kafasını, varlığından haberdar olduğu kişinin bulunduğu yöne çevirdi
hızla. Mangifos, neredeyse patlamış mısır isteyecek küstahlık ile
hadiseyi izlerken; Minei havanın içinde kaybolmaya, Ernesto\'dan ve
içinde yaşadığı andan uzaklaşmaya başlamıştı.

Anlık bir hareketle delik deşik olan duvarı parçalayarak içinden geçti,
suratı gitgide çirkinleşen, öfke ve nefret dolu yaratık. İlk hamlesi,
ateşlenmeye dahi fırsatı olmamış silahın namlusunu parçalamak ve hemen
ardından silaha indirdiği pençe darbesi ile askeri silahsızlaştırmak
olmuştu. Gaz maskeli, siyah pardösülü bu askerin başka bir hamle
yapmasına zaman tanımayacaktı. Bu yüzden askerin yakasına yapıştığı gibi
geriye, ardından fırladığı duvarın henüz sağlam olan bir yüzüne
fırlattı. Çok geçmeden, bir pençesini askerin boğazına dolamış, diğer
pençesini havaya kaldırmıştı. Tek hamlesiyle o gaz maskesini kolayca
parçalayıp kim olduğunu, ne yapmaya çalıştığını bilmediği bu kişiyi
kafasından edebilirdi.

"Kimsin sen?" diye bağırdı Ernesto.

"Bekle!"

Sesin geldiği yönde; Ernesto\'nun üzerine, elinde bir tabanca ile nişan
almış olarak yaklaşan, aynı kıyafetleri giyen bir başkası bulunuyordu.
Düşman olup olmadıklarını bilmediği için üstün eli oynamaktan yana duran
Ernesto, kafasıyla pençesinin altında duran hayatı işaret ettiği vakit,
diğer asker silahını pardösüsün içinde kalan kılıfına yerleştirdi.

"Clementi!" diye seslendi, pençenin altında kalan şaşkın ses.

Adını nereden bildiğini sormasına fırsat kalmadan, az önce kendisine
silah doğrultan asker, maskesini çıkarıp bir kenara atmıştı. Gördüğü
simayı tanıması gerektiğine kanaat getirmiş çoktan, lakin
anımsayabiliyor olsa da, tam olarak hatırayamıyordu bu genç adamı.
Ardından, boynundan yakaladığı diğer asker güç bela kendi maskesini
çıkarırken, yine karşılaştığı bir başka simanın hatıralarını aramaya
yeltendi. Ancak fazlasıyla başarısız olup paniklemeye başladığını
hissetti.

"Bu iyiye işaret değil." dedi öfkeli silüet ve ekledi;

"Onları hatırlayıp hatırlamaman önemli değil Ernesto. Onlar birer
rahip."

"Bizi hatırlamıyor musun?" diye sordu, artık pek sert tutmayan pençenin
altından, genç kadın.

"Elbette hatırlamıyor. O, Ernesto değil; baksana şunun haline!"

O karmaşanın, bilinmezliğin ortasında bütün çıplaklığıyla bir yandan
durumu kontrolü altında tutmaya, diğer yandan kafasının içindeki kirli
okyanusun içinde alelacele bir bilgi kırıntısı aramaya çalışıyordu. Neye
dönüşmüş olursa olsun, konsantrasyonunu bir noktada birleştirmedikçe iş
göremez olduğu gerçeğiyle karşılaşması kaçınılmazdı. Oturup ağlayacak
hali yoktu herhalde. Sadece kendine neresinden baksa bir yere
yerleştiremiyordu, ne halt ise kendini yakıştırdığı o gerçeklik.
Hayatının panik bir tarafından bakarken omzunda hissettiği bir el, bütün
bakış açısını değiştirdi.

"Onu dinlediğin yetti!" diye seslendi Minei.

İstemsiz de olsa, zamanın yavaş tarafından görüyordu dünyayı. O kadar
yavaş, o kadar durağandı ki, Mangifos bile elini kaldırıp Minei\'ye
engel olabilmek için hamle peşine düştüyse de başarılı olamamış, bakış
açısının içine sıkışıp kalmıştı.

"Neden sadece dinlemiyorsun?" diye sordu Minei, hareket edemeyen
yaratığın omzuna hafifçe vurarak.

"Nereden başlayacağımı bilmiyorum. Nereye varacağımı hiç bilmiyorum. Tek
bildiğim, göğsümde bir ağrı var ve onu düşünmedikçe her şeyi
kaybedecekmiş gibi hissediyorum, sanki bir daha birilerini
göremeyecekmişim gibi; kendimi bir ara sokakta kaybedip bir daha
bulamayacakmışım gibi."

"Fakat öyle bir şeyin gerçekleşmeyeceğini biliyorsun, değil mi?"

Güven verici gülümsemesi o kadar rahatlatıcı geliyordu ki, Ernesto\'nun
içinde kaldığı pozisyonun hiçbir kötü yanı kalmamıştı. Önce nefes
alışverişlerini düzeltti; sonra probleminin, içinde bulunduğu durum
değil, kaslarında biriken öfke olduğunu anladı. Görüş alanının darlığını
dizginlemeye başladığı vakit, boş sokaklardan yükselen başka başka
seslerin farkına vardı. Genç kadının\... Hayır, Tara\'nın boğazını
bıraktı ve bir kenara çekildi. Vladmir\'in bir sonraki hamlesinin ne
olacağını veya kendine ne kadar güvendiğini bilmiyordu.

Devasa bir okyanus vardı içinde bir yerlerde, kirliliği yüzünden
içindeki hiçbir şeyi göremediği. Milyonlarca akarsu, milyarlarca atık
bölgesinden geçmiş ve bu postapokaliptik distopyanın tüm pisliğini aynı
noktada birleştirip sadece esip geçmişti. Akışına bırakılmıştı, her şey.
Aklını kurcalayan onca şey yüzünden, hissettiği acıyı dahi görmezden
gelmek zorunda kalmıştı bu yorgun bedeni; kendine ait olmayan bu yorgun
bedeni. Okyanusun ortasında ayakta dikilmiş, yeşil tabakanın arasında
iki açıklık arıyordu; birinden ışık giren, diğerinden bakabileceği.

"Bedenini kullanmadan bulabileceğin hiçbir şey yok. - ve bazen, sadece
aklını kullanmak yetmiyor."

Duyduklarının nereye varacağını hemen kavrayan Clementi, su yüzeyinde
dizlerinin üzerine çöktü, ardından gelen büyük bir acı ile birlikte.
Lakin hiç aldırış etmeden pençelerini suya, daha doğrusu ne olduğunu
bilmediği ağır bir tabakaya daldırdı. Sudan daha ağır olduğu belli
oluyordu, fakat temiz suyu derinlere gömebilmek içindi bütün bu zulüm. O
eşeledikçe yerine daha fazlası doluyor ve bir önceki halinden daha sıkı
sıkıya kapalı görünüyor, daha da ağırlaştığı hissediliyordu. Pes
edemezdi, onca arkadaşı kendisini beklerken; Beren, Marcus, Alaik, Merfr
ve Alessa\...

"Alessa!" diye bağırdı Ernesto ve okyanusun yüzeyini daha hızlı kazmaya
başladı; daha panik ve öfkeli bir halde.

"Sen kontrol edemedikçe, ipleri gerçekten ellerinin arasına alıp var
gücünle çekmedikçe; hangi hayatın bir anda avuçlarının içinde
belirmesini bekliyorsun ki, Ernesto?"

Pes etmedi belki, fakat durdu. Bıraktı eşelemeyi, kazmayı. Pisliğe
bulanmış pençelerini iki yana savurup olduğunca arındırmaya çalıştı
kendini, bilgi kirliliğinden. Bileklerine lehimlenmiş bu eldivenleri
kaldırdı, gözlerinin önüne getirdi ve bir süre baktı onlara. Nereden
nereye varabildiğinin hesabını yaptı. Kimsenin kimseye gümüş tepside
sunmayacağı, kimsenin gözleri kapalı kabul etmeyeceği bir dünyanın içine
hapsolmuştu; çıkamıyordu. Daha da kötüsü, kimliğini ve hayatını
kaybettiği sürece anılarını aramakla geçirecekti zamanını. Lakin içinde
bir yerlerde minik, ufak ama etkili bir parçası, Karyyt\'in savunup da
ifade etmediği gerçeklere hak veriyordu.

"Peki bütün kontrolü intikama, paniğe, öfkeye, hatta sevgiye ve aşka
verdiğinde ne değişecek hayatında? Ne elde edeceksin?"

Minei, Bir anda Ernesto\'nun karşısında belirdi. Aynı pozisyonda,
dizlerinin üzerinde, bakıyordu meraklı ve endişeli gözlerle. Aslında
Ernesto\'nun yaptığı her hareketi tekrar ediyordu ve Ernesto\'nun bunu
anlaması, pençelerinin rastgele yönlere hareket ettirmesi ve kafasını da
aynı şekilde yeniden konumlandırarak Minei\'nin gözlerine bakmasıyla
gerçekleşmişti. Bir nevi, kendi gözlerine, bir başkasının pek de boş
olmayan figürü üzerinden bakıyordu. Minei\'nin, kendisiyle aynı
üniformayı giyiyor olduğunu yeni fark etmişti.

"Hiç\... Koca bir hiç." dediler ikisi de, aynı anda.

Gözlerini yeniden okyanus tavanına çeviren Clementi, bir süre yüzeyi
izlemekle yetindi. Hiç şüphesiz, karşısındaki figür de aynı şeyi
yapıyordu, sessizce. Herkesin beklentilerini karşılayamazdı; lakin işe
kendinden başlayabilecek kadar kuvveti olduğunu biliyordu. Bu okyanus
dahi ona rastgele anımsamalar halinde geri dönüyor, hatıralarından
çıkardığı insancıkları bir kenara dizdiği vakit, göğsünde biriken
ağrıdan uzaklaşıp dünyanın kimsenin etrafında dönmediği gerçeğiyle
yeniden ve yeniden yüzleşiyordu.

Hiç düşünmeden daldırdı sağ pençesini, okyanusun derinliklerine. Ne
aradığına, nerede aradığına ve nasıl araması gerektiğine dair hiçbir
fikri yoktu. Umrunda da değildi. Bilinçaltında yatan bir rastgeleliğin,
diğerlerinden yüksek bir ihtimali ama eşit şansı olabilirdi. Tabii, bu
kadar teknik detaya girmek için önce pençesini daldırması ve iki saniye
kadar derinliğe ulaşmaya çabalaması gerekmişti; ancak düşünceleri, bu
okyanusa hiç etki etmiyordu, bir şekilde. Sanki ne aradığı değil de, ne
bulması gerektiği daha önemliydi.

Bilinçaltı dediği kermesten çekip çıkarmaya yeltendi pençesini. Kolunu
daldırdığı envai çeşit birikimin içerdiği tüm zehirli metallerden daha
hafif ama daha ağır bir demir parçası, avucunun içinde tırmanıyordu
binlerce fersahı. Belki de sabrını deniyordu, bu aklının önemli
köşesinden kopardığı parça. Ancak eninde sonunda aklını toplayabileceği
bir nokta elde edebilmişti ve şansını kaçırmaya, kendini hazırsızlığa
boğmaya niyeti yoktu.

Sağ avucunu pisliğin içinden kaldırıp suratına bir gül gibi açtığı
vakit, altın renkli o figürün heybetine şahit oldu. Neden bu parçanın
peşinden o geçide atladığını hatırladı, neden o noktaya kadar gelirken
kişiliğinin bir parçasından feda edip de başkaları için üzüldüğünü
anımsadı. Aslında ilgi duymadığı şeylere ilgi duyarak, benliğine dahi
yalan söyleyip bir amaç uğruna nasıl kendi kendini yok ettiğini\...

En çok da Lucian\'ın nasıl ortaya çıktığını.

"Neden bunu sakladı benden?" diye sordu yaratık;

"Eninde sonunda varacağı nokta bu değil miydi?"

"Aklının her köşesi karardığı zaman, daha çok işine yarayacağı için. -
Hissetmeyen değil, düşünmeyen bir silaha ihtiyacı var onun. Belki acı
çektiğinden, belki acıya son vermek istediğinden. Ona ulaşmak imkansız."

Gözlerindeki meraklı parıltıyı, endişeyi ve eş ihtimale sahip diğer her
duyguyu yok etti. Anlamsız, boş bakışlara esir kaldı gözleri; ve belki
de aklı. Dehşet verici bir sakinliğe büründü bütün bedeni. Arkasını,
tedbir olarak silahını yeniden çıkarmakta olan Vladmir\'e ve kendini
serbest kalmış olarak bulan ama henüz gözlerini Ernesto\'nun
hareketlerinden ve ağzından dökülecek muhtemel kelimelerden ayırmamış
olan Tara\'ya dönmüş; içi boş pençesini izliyordu, onlar için bir anda
belirmiş olduğu bu köşede.

Tabancasını çıkaran Vladmir, Tara\'nın önüne geçip yaratığın kafasına
çevirdi silahının namlusunu. Ağır, çok ağır bir tepki bekliyordu; bir
direnişin habercisi olabilirdi bu rahatsızlık dolu sessizlik.

"Kolye\..." diye söylendi yaratık.

Vladmir\'i omzundan yakalayan Tara, Vladmir\'e silahını indirmesi için
işaret etti. Bunun aptalca olduğunu düşünen adam ne kadar ısrarcı
olduysa da, kolunu tutup aşağı indiren Tara\'nın gözlerinde bir şeyler
açıklığa kavuşmaya başlıyordu. Yahut o öyle zannediyordu. Her iki
şekilde de, Vladmir\'i geçip Clementi\'ye yaklaştı.

"Ne dedin sen?" diye sordu.

Sesin geldiği yöne, sanki onların orada olduklarını bilmiyormuş gibi
dönen Ernesto, eski dostların yeni hallerini gördüğü anda pek
şaşırmamıştı sanki. Bir avucunun içine baktı, bir de suratına
doğrultulmuş silaha.

"Tara." dedi Clementi, güçsüz çıkan sakin bir ses ile;

"Alessa hayatta, değil mi?"

Gözlerini kısıp önce yaratığı bir süzdü, sonra arkasına bakıp silah
arkadaşının duruma verdiği tepkiyi görmek istedi.

"Clementi\'ye benziyor olabilir ama bu yaratık kesinlikle Mangifos!
Durmuş onun bizi gebertmesini bekliyoruz!"

"Alessa\'nın kim olduğunu hatırlıyabiliyor musun?" diye yeniden bu
yaratığa ulaşmaya çalıştı Tara;

"Neye dönüştüğünün farkında mısın?"

Kendine bir anda yüklenmiş olduğunu biliyordu Ernesto; farklı bir insan
değildi yine de. Bir kitaptan okuduklarından aklında kalanlardan fazlası
değildi bu kitap karakterlerinin yaşadıkları. Kendisini de dahil
edebiliyordu elbet bu listeye, lakin en azından konuyu biliyordu artık.
Bu yüzden, neden şaşırdıklarını anlayabiliyordu. Bir bakıma.

"Evet, yeterince. - ama siz ikiniz\..."

Mangifos\'un kayıp silüetini aramıştı gözleri; söyleyecek, açıklayacak
bir şeyleri vardır diye. Mutlak suretle bir bahanesi bulunacaktı,
biliyordu Ernesto. Ancak Minei'nin dahi ortalıkta görünmemesi, bir başka
kenarda kavga edip etmedikleri düşüncesini aklına düşürmüştü; Minei\'nin
bunu göze alarak kendisine yardım etme çabası yüzünden. Ve bu ihtimalden
korkuyordu; bu ihtimalin getirebileceği zarardan. Zira kendi durumunu
dahi bir yerlere oturtamıyordu, kendi kafasında. Manipülasyona açık bir
ortamdaydı.

"İndir silahını, Vladmir!"

Sahneye dahil olan yeni oyuncu ile birlikte, perdenin diğer iki silüeti
de yeniden belirmişlerdi Ernesto\'nun arkasında; biri, kulağına daha
yakın bir mesafede. Verdiği emri dinletebilecek kadar kontrol ettiği,
Karyyt\'in \'rahip\' olarak nitelediği genç adam gibi siyah, uzun bir
pardesü dalgalanıyordu üzerinde. Fakat dikkat çeken iki problemden
birisi, içinde görünen biraz eskimiş o üniforma, Ernesto\'nun şu an
üzerinde bulunan paçavranın aynısı olmasıydı, postallarına kadar. Diğer
ise, koyu kırmızı deri rengi idi.

"Şaman!" diye fısıldadı Mangifos, Ernesto\'nun kulağına.

"Bir ihanet yetmedi mi? İdeallerin için şimdi de bu çukura mı
dadandın?!"

Ernesto\'nun bu ani meydan okuması, üzerine yürümekte olan adamın
istifini bozmamış, Mangifos\'un irkilmesine neden olmuş ve Minei\'nin
hoşuna gitmişti. Ancak aldığı emirle birlikte silahını gerçekten
kılıfına yerleştirmiş olan Vladmir\'in esas duruşa geçmek gibi bir
zorunluluğu bulunmuyordu. Ortamdaki tek gözlemci olan Tara için bütün bu
olanlar, öğrenilecek yeni şeyler anlamına geliyordu. Belki de içlerinde
bir amaca gerçekten hizmet etmeye çabalayan bir tek o bulunuyordu. Fakat
iç dünyalarındaki hiçbir gerçek, Mangifos\'un Şaman olarak adlandırdığı
bu adamın, Ernesto\'nun pençesinin menzilinde durup suratına dik dik
bakabilecek kadar mert olduğu gerçeğiyle boy ölçüşemeyecekti.

"Benim ideallerim, milyarların hayatını kurtarmak için bir girişimdi."

"Peki nereye vardın? Başka bir grup milyarları feda etmiş oldun."

Tehditkar bakışları sade bir gülümseme ile karşılayan Şaman,

"Bunun sorumlusu ben değilim." dedi Şaman ve otoparkın diğer yanında,
ufuk çizgisinde kalan ana gemiyi işaret edip ekledi;

"Kim olduğunu iyi biliyorsun. - Yine de her kapının çıkacağı fare deliği
sensin, içinde bir yerlerde birisi bunu hatırlasa da, hatırlamasa da."

"Blöf yapıyor. Seni kukla yapmaktan başka bir niyeti yok! Baksana!
Yanında iki tane rahiple geziyor, diğerlerinden hiçbir farkı yok onun!"

"Provoke olma. Birine boyun eğmeyeceğim diye, diğerine boyun eğmenin
hiçbir anlamı yok."

Bir kulağından giren düşünceler, diğer kulağından girenler ile çakışmak
zorundaydı bundan böyle. Şüphesiz, birine diğerinden daha fazla
güvenebileceğini çoktan öğrenmişti. Ancak hikayeye sadık kalarak tarih
kitabından yırttığı sayfaları analiz etmekle yetindi;

"İşçi ayaklanmasını da bu yönde kullanmıştın zaten, değil mi? Tüm kardeş
saydıkların savaşırken, sen Lejyon için köpek seçmekle meşguldün. - Bana
masal okuma, avukat. Burada ne aradığını anlat!"

Mangifos\'un sırıtması, uzak diyarlardan fark edilebilecek kadar belli
ediyordu kendini, en yakınında olanlar istisna iken. Lakin Şaman\'ın
özenle koruduğu yalınlığı karşısında pek etkili bir manipülasyon
malzemesi haline gelememişti. Ellerini belinin ardında toplayıp, biri
ile diğerinin bileğini kavradı ve göğsünü şişirecek kadar nefes alırken,
dik başı ve bakışlarını yaratıktan hiç ayırmadan anlatmaya başladı.

"Kısa süre önce Lejyon, bütün operasyonlarını şehrin içine taşımaya
başladı. Gezegenin dört bir yanından birliklerini kubbeye doğru
çektiler. - Kaybediyorlar: Konu, rahiplere geldiğinde pek güçlü
sayılmazlar. İmparatorun öldüğüne inanmak için çok fazla nedenimiz var
artık."

"Lucian."

Clementi\'nin saptamasını kafasıyla onaylayan Şaman devam etti;

"İnsanlarının hayatta kalmak için kurdukları yeraltı yapılanması ise,
Ordu karşısında bir gerilla savaşı içinde. Tamamen bölge kontrolü
odaklı, tamamen kubbe içine insan gücü sevkiyatına dayalı. Fakat
Lejyon\'un umrunda bile değiller."

"Henüz soruma bir cevap vermedin."

Yüzünü ciddiyet kaplarken, niyeti netleşmeye başlamıştı. Gözlerini
Vladmir\'e çevirip ters istikameti işaret etti. Bir yere gitmesini veya
bir şeyler getirmesini istiyordu belli ki.

"Bahsi geçen bu direniş hattının merkezini arıyoruz. Kubbenin dışından
içine bir sürü taşıma yolu oluşturmuşlar: Tersine Mühendislik."

"Amaç?"

"Üç kişilik ekiple, dünya düzenine sos olamayacağı için!" diye seslendi
silüet; ardında, Ernesto\'nun suratında hafif bir sırıtma bırakmıştı.
Kesinlikle aynı dili konuşuyorlardı.

"Neden ilgilendiğine bağlı." dedi ve karşıt bir sırıtma ile blöfü
gördüğünü belirtti, ardından ekledi;

"Çünkü senden bekleyebileceğim tek ve yegane plan, düşünmekten yoksun
bir hayvan gibi kendi yaratıcının kucağına koşturup onun ellerinde
ölmen."

Yaklaşmakta olan bir gürültü, duvar dibinde geçen bu konuşmaya kısa bir
ara verilmesine ve dikkatlerin başka bir yöne çekilmesine sebep olmuştu.
Pek uzak olmayan bir mesafeden, ana geminin bulunduğu istikamete
yükselen gemiler, eşsiz bir hız ile dosdoğru ana gemiye yönelmişlerdi.
Ortamdaki herhangi bir kimsenin kımıldamaya veya panik olmaya niyeti
yokmuş gibi görünüyordu. Açıkçası, kimse de bunu yadırgamıyordu; Ya bu
bölgedeki herhangi bir hareketliliği umursamadıklarını düşünüyorlardı,
ya da onlara göre yeterince güçlü olduklarını.

"Şunlara bakın!"

Minei\'nin ne zaman duvarın üzerine çıkıp bu şekilde kahkahalara boğulup
gittiği belli değildi. Gemiler üzerinden geçerken onları işaret ediyor,
çok etkilendiğini belirtmek üzere neşeli ama garip sesler çıkararak
avazı çıktığı kadar bağırıyordu. Bir şekilde, bir yerden veya bir başka
olaydan duydukları beklenti içinde yaşamını sürdüren hayatların pek
anlayamayacağı garip bir hadiseydi bu. Günün sonunda nefes almak bir
refleks değildi ve zamanında kendilerine hükmetmiş bir takım kurallar,
kanunlar, bilhassa da sevdikleri, uzak bir zaman diliminde ölüydüler.

Clementi\'nin durumu çaktırmamaya çalışmak gibi bir niyeti yoktu ve
farkındaydı ki karşısında yükselen bu adam, kendisi ve Lucian hakkında
önemli detaylara sahipti. Organları dahi çalışmayan şu bedeni ele
geçirebilmek ve bir takım temel bilgileri elinde avucunda tutup
kalabalıktan en az zarar ile çıkmayı başarabilmek için yeterince uzun
zaman harcamıştı ve, gerekli veya gereksiz, daha fazlasını enkazın
içinden çıkarabilecek kadar sabrı yoktu. Ne Mangifos\'tan arta kalanlar,
ne de bu neden var olduğunu dahi bilmediği iyi ve güzel figürün
yardımları yetmeyecekti, böylesine stres dolu bir çabaya.

"Planın ne, yüzbaşı?"

Ernesto\'nun şiddet odaklı ses tonu, konunun dallanıp budaklanma riskini
azaltmışa benziyordu. Zira Şaman için bu ifade, uzun zaman öncesine,
büyük kavgalar verdikleri o günlere bir hatırlatma olmuştu. Ne olduysa,
ne yaşandıysa, önünde yükselen bu bir zamanlar üniforma olan kıyafeti
çok iyi hatırlıyordu.

"Kolyeyi biliyorsun, değil mi? - Ne amaçla dövüldüğünü, ne işe
yaradığını\..."

"Yeterince."

Yarık ve izlerle dolu kel kafasında şöyle bir gezdirdi elini ve kafasını
hafifçe sola çevirip bir gözünü daha yakın bir konuma getirip anlaşmaya
varmak üzere olduğunu gösterdi. Bu sırada sağ elini, pardesüsünün iç
cebine daldırmış, bir şeyler arıyordu. Yine de tehdit olarak algılanmak
gibi bir niyeti olmadığı için olabildiğince sakin davranıyordu.

"O halde, kubbenin düştüğünü hayal et, Karyyt; Lejyon\'un maksimum
özgüven elde ettikleri vakit, saldırıya geçip hasata başladıklarını
düşün."

Çıkardığı metalik, aşınmış tütün tabakasını açtı ve tabakanın kapağına
sıkıştırdığı sarılı tütünlerden birini çekip dudakları arasına
sıkıştırdı. Ardından yine tabakanın kapağında kalan ufak bölmeden bir
adet kibrit çıkarıp tabakayı kapattı.

"Bahsettiğin direnişin kabiliyet yelpazesini hesaba katmıyorsun." diye
plandaki büyük bir beklentinin altını çizdi Ernesto.

Kibriti, tabakanın kenarında kalan kahverengi şeride sürttü ve güzelim
kükürt kokusu ile ağzındaki sarılı tütünü ateşe verdikten sonra kibriti
bir kenara fırlatıp, yanmaması için kıstığı gözleriyle geriye dönüp,
boşta kalan eliyle Ernesto\'ya onu izlemesi için işaret etti.

"Bu otları içmeyi bıraktığını zannediyordum!" diye seslendi Ernesto.

"Galaksiyi ayakta tutan şey, dağ tütünü!"

Otoparkın diğer yanındaki büyük açıklıktan içeri yaklaşan büyükçe zırhlı
bir aracın kapıları açılırken, Şaman için planlarında bir çeşit
esnekliğe ulaşmanın vakti gelmişti. Yanında gezen iki silüetten ses seda
gelmemesini yadırgayan Ernesto, kendini, yeteri kadar kendisi gibi
hissedemiyordu. Daha önce görmediğine yemin edebilirdi bu karakteri ve
aslında diğer herkesi. İçinden çıkan bir başkası, bir şekilde ele
geçirmişti tüm kişiliğini; ağzından dökülenleri, tavırlarını, bedenini.
Kaçırdığı çok nokta mevcuttu.

"Ve, evet." dedi Tara, kısa süren sessizliğini bozup, bütün dikkati
üzerine çekip;

"Alessa hayatta."

Gözlerini Ernesto\'nun gözlerinden ayırmadan, o sırtını çarptığı duvara
yaslanmış izliyordu olacakları. Konuya herhangi bir tarafından dahil
olmayı reddetmişti. Unutulup gitmeyi başarmış, bir gözlemcinin ihtiyaç
duyduğu maksimum sessizlik ile dersine çalışmayı ihmal etmemişti.

"Sanırım, unuttukların arasında bu da vardı."

Clementi\'nin anlamdan uzak bakışlarına katlanabilecek kadar güçlüydü
Tara. Açık kahverengi saçlarını toplayıp gaz maskesini yerden alırken,
acısı henüz geçmemiş olan boğazını ovalıyordu.

"Başka ne hatırlayabiliyorsun?" diye sordu.

Kendisine direkt hitap edilmediğini fark etti Ernesto. Adını, sanını
biliyordu; bir tek geçmişindeki bağlantılar kayıptı. Ancak bu durumun
anlaşılabilirliği, yeterli bir argüman halini almıştı dahi. Bozuntuya
vermeden kafasını iki yana sallayıp bir fincan anlayış bekledi.

"Komutanın anlattığı kadar silüetmişsin. Komiser Clementi, bir bakıma,
bir antisosyaldi."

Kafasıyla, ileride bekleyen araca yürümek için işaret edip ekledi;

"Geriye kalacak pek bir şey yoktu."

Genç kadın arkasını dönüp yürümeye başladığı anda Minei, Tara\'nın
güzergahı üzerinde dikilmiş, kollarını birbirine geçirmiş, sinirli ama
zararsız bakışlarıyla izliyordu rahibeyi. Ernesto\'nun hissetmekten
çekindiği bir avuç duygunun tablosunu ortaya koymak için oradaydı, tıpkı
Mangifos\'un o an için hiçbir yerde bulunanaması gibi.

"Bu çok kaba ve bencilceydi!"

Kıstığı gözlerinden alevler püskürmüyordu belki. Aslında Minei\'nin
orada bulunduğundan bile haberdar olmayan Tara\'nın, bu hayaletin
içinden geçip giderken, aynı şeyleri hissetmediği aşikardı. Yine de
içinde taşıyacağına, dışa vurup sonuçlarına katlanmaktan daha doğru bir
yöntem olamazdı. Keza Ernesto da farklı bir şey hissetmemişti.

"Kimsin sen?" diye seslendi Clementi, geçmişine dair bir zamanlar
bildikleri dahi hikayeden ibaret olan kadına.

Bir elinde gaz maskesi, diğer elinde silahı ile bu ince rüzgarın ve
orantısız soğuğun ortasında duran genç kadın, başkalarının bulamadıkları
hatıralara dil uzatmış gibi hayal etti kendini, bir anlığına. Kendini
belli etmeyen sinirli bakışlarla yeri izledi, kısa bir süreliğine.
Ardından kafasını hafifçe sağa çevirip Ernesto\'ya cevap verdi;

"Sadece evimi kurtarmak istiyorum."

"Nankörlerle savaşa gidilmez. Bırak, kendi dünyasını kendi kurtarsın."
diyerek bir anda belirdi Mangifos, konuyu fazla uzatmadan görevinin
yolunu tutan kadının arkasından bakakalan Ernesto\'nun kulağından
yavaşça uzaklaşırken.

Bu kasabadan uzaklaşıp çatışmaların arttığı bir noktaya gitmek zorunda
olduğunun bilinci bir yana, bu muhtemel ittifakın nereye varabileceğini
merak ediyordu Ernesto. Ordudan, işgalcilerden, rahiplerden bahsederken,
biraz da olsa pençelerinde bir kaşıntı hissetmişti: Çıkaramayacağı bir
çift eldivenin içinden gelen ve kaşımak için yine bu eldivenlere ihtiyaç
duyacağı. Yakınında gezinen iki silüetin kendisini sürükleyebileceği
noktaları bir düşünmek istedi; ancak sadece kendisine sunulan yolculuğu
kabul etmekle yetindi.

"Otostopçu muamelesi görmek pek de sevindirici değil. Sen, her zaman,
olmaman gereken bir yerde bulunduğun hissine kapılıyorsun!"

Aracın içinde bile değildi Mangifos. Zırhlının tepesinden, bir taraftan
sarkan bir çift postal, nerede yolculuk ettiğini anlatmaya yetiyordu. En
azından aracı süren Vladmir\'in duruma şaşırıp kaza yapma olasılığı
bulunmuyordu. Yahut Ernesto\'nun biraz ötesinde oturan Şaman\'ın
hemencecik silahına sarılması ve aldığı istihbaratı anında paylaşmak
durumunda kalan bir adamla yolculuk yaptığını düşünmesi mümkün değildi.
Zaten bu fikirlerin hepsi fazlasıyla aptalca geliyordu kulağa. Neden
düşündüğünü kendisi bile bilmiyordu. Sadece bir pençesiyle suratını
kapatıp kendini, tıpkı eski günlerde rahat hissettiği gibi, aracın en
arkasında otururken cama yapışıp yolculuk etmek üzere dünyayı
seyrederken buldu. Lakin bu defa ne deniz manzarası vardı, ne de en ufak
bir canlılık. Sanki bütün dünya bir anda ölmeye başlamış gibi.

"Eğer o kolye bir şekilde Lucian\'ın eline geçer ve Lucian için ortada
hiçbir tehdit kalmazsa, kısa zamanda depolama işlemine girişecektir."

Şaman\'ın konuya zamansız girişi, uzun zaman sonra kafasını koyabildiği
yastığından etmişti yaratığı. Lakin hangi dünyanın içinde, ne haltı
yaşadığına dair güzel bir mesaj olmuştu kendi iyiliği için. Pençesini
indirip Şaman\'a dikti bakışlarını.

"Kubbe, belirli bir büyüklükteki objeleri yok etmek için harika bir
savunma sistemi, fakat yaya harekatlara karşı tamamen savunmasız."

Elindeki sarılı tütünü bitirip camdan dışarı fırlatan, bir bakıma yaşlı
bu adam, çaprazında oturmakta olan bu tehditten haberdardı elbet.
Temelsiz ve kuşkusuz bir güven söz konusu olamazdı. Her şey
karşılıklıydı.

"Lejyon\'un tank parçalarını içeri sokup birleştirdiklerini dahi
duymuştuk. - Öyle değil mi Vladmir?"

Tankların açtığı yollar sağ olsun, pek zorluk çekmiyor olsa da gözünü
yoldan ayırmayan genç rahip, aracın arka tarafında oturan nükleer silah
konusunda pek rahat davranamıyor olmasının da etkisiyle, sadece kafasını
sallamakla yetindi. Bir an için emin olamadığı bu duruma verdiği tepkiyi
görüp ya birazcık rahat nefes alabilmek ya da daha temkinli
davranabilmek adına, hemen yanında oturan Tara\'ya çevirdi kafasını.
Lakin geçerli bir yanıt elde edemeyeceğini anladığı vakit, o anki
hislerini korumanın en doğru istikamet olduğuna karar verip yeniden yola
çevirdi gözlerini.

"Direnişi nasıl ikna etmeyi planlıyorsun peki?"

"Fazla seçenekleri olduğunu düşünmüyorum."

Şaman\'ın doğrudan, sade cevabı pek iç açıcı değildi, kimse için. Belki
içinde bulunduğu duruma göre hareket etmesinden, belki de dar bir
pencereden baktığı için temelli bir planı olmamasından.

"Sen detaylara takılmayan biri değilsin, yüzbaşı. Her haltı akışına
bırakıyor olsaydın, bugün burada olmazdın."

Clementi\'nin değişmeye niyeti olmayan tehditvari ses tonu ile sarf
ettikleri karşısında keyifle gülümseyen Şaman, hayata bakış açısının
eskisi kadar dar ve rahatsız olmaması ile övünmüyordu aslında. Sadece,
hayat\...

"Aradan yıllar geçmesine rağmen o günü hiç unutmadım, Karyyt. Onca
cesedin, o curcunanın ortasında birbirimize bağırdığımız, neredeyse
birbirimizi boğazlayacak noktaya geldiğimiz o anı."

Pardösüsünün iç ceplerinde harikalar diyarı saklayan yüzbaşı, sigara
tabakasını çıkarmadığı tarafa daldırdığı elini ve mataranın kapağını,
matarayı henüz gün yüzüne çıkarırken açtı. Derin bir yudum çektikten
sonra aynı adımları tersine uyguladı ve bu sefer dirseklerini dizlerinin
üzerine koyup yaratığa yaklaştı.

"İnan, bilmeyi en isteyeceğim şey, Lucian denilen o hainin, kendine
imparator diyen piç kurusunu kaç parçaya ayırdığıdır. - Ah, evet, orada
olmak isterdim. Yaşadığımız onca şeyden sonra hem de."

Kendisi hakkında spesifik tek sahne hatırlayıp hatırlamadığını bilmediği
garip yaratığa dikti gözlerini.

"Fakat bugüne odaklanmak zorundayım. Tıpkı senin gibi, tıpkı hayatta
kalmaya çalışan herkes gibi. Geleceği düşünmek için bile bugünü ele
almak zorunda kalacaklar ve sen de bunu çok iyi biliyorsun."

Yeniden arkasına yaslandı ve ellerini, pardösünün göğüs hizasında
bulunan ceplerine sokup rahat etmeyi tercih etti. Bu sırada yaratığı
izlemekten vazgeçmiş, pencereden dışarı bakıyordu.

"Bizim yegane avantajımız, bilgi sahibi olmamız. - Bunu anlamak zor
değil, Karyyt."

Çocukluğundan kalma duygusuzlukları hayal meyal hatırlıyor olsa da,
çağırıldığı ismi normal şartlarda umursamayacak olan Ernesto; içinde
bulunduğu, ancak kendisini pek tedirgin etmese de nedensiz yere
rahatsızlık duymasına sebebiyet veren duruma binaen dostça bir uyarıda
bulunmak istedi.

"Benim adım Ernesto; Ernesto Clementi."

"Hiç zannetmiyorum."

Bu ufak çaplı restleşmenin bir sonuç veremeyeceğini iyi bildiği için
susup eski pozisyonuna döndü Ernesto. Yine bir pencere, yine bir
yolculuk. Bu sefer pek rutin görünmese de vaziyet, rutin olan başka bir
hissiyatın pençelerinde bir çeşit hayat sürdürüyordu öylece.

"Çok erken davrandın, Minei. Ona gerekenden fazla koz verdin."

Mangifos\'un haklı veya haksız sitemiyle pek ilgilenmemesi, aslında
Mangifos hakkındaki hiçbir şey ile ilgilenmemesinden kaynaklanıyordu
Minei\'nin. Bu yüzden aracın tepesinde, diğer yanda, farklı bir
manzaraya eşlik ediyordu. Bir saniyeliğine gözlerini kapatıp sakince
gülümsedi.

"Acı çekmesini izleyemezdim. Senin mideni bulandırmaktan başka bir işe
yaramayacaktı belki ama\..."

Batmakta olan güneşin atmosferde bıraktığı tada takılmıştı hayaletin
buruk bakışları.

"Ama ne?"

"En azından merhametin ne olduğunu hatırlıyorum."

Kızıl suratın, aldığı cevap nedeniyle bozulduğunu söylemek doğru
olmazdı. Açıkçası bu ikisini korkutabilecek tek etken, biraz sonra
hissettikleri panik havası olacaktı. Pek bir stabil saydıkları o
ağlarında hissettikleri bu saliselik hareketlenmeye verdikleri tepki,
Ernesto\'nun oturduğu yana çevirdikleri tüyler ürperten bakışları
olmuştu.

"Buradan kurtulmam imkansız."

Ufak balıkçı teknesinin bir yanında Ernesto, diğer yanında Minei
oturuyordu. Bilincinin bir kısmı gerçekten yaşadığını düşündüğü dünyaya
açıktı, anlık tepkiler verebilecek kadar; yine de aklının büyük bir
kısmını, batmakta olan güneşin rengini değiştirdiği bu okyanus tabanına
adamak zorunda kalmıştı. Ne kadar ayağa kalkıp kendi için bir şeyler
yapmaya çalışırsa çalışsın, aşağıda bir yerlerde, kendinden bir parça
onu sürekli bu derin noktalara çekiyormuş gibi.

"İmkansız olan, bütün bu pisliği tek başına temizlemen olurdu." dedi
Minei, suyun yüzeyini gösterip.

Kendinden duyduğu utancın sıkıntısını çeken Clementi, pençeleriyle
kapattı suratını ve ağlamak istedi. Başarısızlığına kızıp büyük bir
sinir ile pençesini havaya kaldırdı, ancak bu defa bir kayığın üzerinde
olduğunu hatırlayıp vazgeçti öfkesinin kolaycılığından.

"Haksız olan benim. Olmadığım bir karakteri canlandırmaya çalışıyorum.
Aklımı karıştıran yeterince düşünce yokmuş gibi. Sanki binlerce tilki
oradan oraya koşuşturuyor ve odaklanmama engel oluyor."

"O halde kendine yeni bir konu başlığı seçmelisin, patron." diye
seslendi, Minei\'nin ardından yükselen karartı.

Batmakta olan güneşin dik ışıkları dahi aydınlatamıyordu silüeti.
Teknenin dibinden kendine çevrilen bir çift bıkkın bakışın bütün
iğneleyiciliğine göğüs germişti.

"Sana yanındakilerin rahip olduklarından bahsetmiştim, hatırlıyor
musun?"

"Başkalarıyla aranı açmak dışında hiçbir işlevin yok mu senin?"

Ayağa kalkıp Mangifos\'un karşısına dikilen Minei\'nin bir konuda
itirazı olduğu belliydi. Ancak en büyük korkusunun Ernesto\'nun pes edip
de bunca bulanıklığı kabul ettikten sonra ulaşacağı sonuçsuzluktu.
Derinden derine, Ernesto\'nun kendisini anladığını biliyordu; tabii
Mangifos\'u da.

"Aramamı istiyor musun?"

Bir silüetin yüzünde beliren ani mutsuzluk, diğerinin mutsuz olana
nispeten gülümseyerek karşılık vermesiyle devamlılığını sürdürüyordu.
Kayığın diğer tarafında kalan adama çevirdi suratını, bir umut. Diğer
hayaleti dinlememesi için yalvarır gibi baktı. Lakin, ne kadar ufak bir
detay üzerine atışıyor olsalar da, durumun farkına varıp yerine oturdu;
Mangifos yanından geçip teknenin dışına çıkarken. Suyun üzerinde
yürümekte olan yaratık, çömelip bir pençesini su yüzeyinde gezdirdi.
Avucunun içine dolan, erimiş yosuna benzeyen koyu yeşil tabakayı bir
şelale haline getirip okyanus ile yeniden buluşturdu. Daha sonra ayağa
kalkıp uçsuz bucaksız bu denize ve bir türlü batamayan güneşin göz alıcı
rengine dikti gözlerini.

"Kimlerin bu işgale karşı direnmeye çalıştığını soruyorsun, değil mi? -
Ve, kimlerin gerçekten hasat karşısında yükselmeye çalıştığından
bahsediyorsun. Ha?"

Önce Ernesto\'ya döndü; bacaklarını açmış, dirseklerini dizlerinin
üzerine yerleştirmiş ve pençelerini kavuşturmuş halde, pür dikkat
kendisini dinliyordu. Belki gözlerinde hevesli bir öğrenci veya meraklı
bir çocuk bulamayacaktı. Fakat daha değerli bir maden olan, karmaşanın
bir yorup bir dinçleştirdiği bu bitkin aklı geri çevirmeyecekti. Daha
sonra Minei\'ye çevirdi bakışlarını; henüz tahtalardan ayrılmamıştı
dikkati, Clementi\'nin anlatmak yerine dinlemeyi seçmesinin ardından.
Üstelik bu katili. Bir saniye sonra kaybolup gitmişti.

"Sen başlattın." diye seslendi Minei\'ye ve küçümseyici bir gülüş ile
kapattı davasını.

Bulanık okyanus yüzeyine bakarken kısa vadeli bir öfke ile dolan
suratını, sağ pençesinde toplamakta olduğu kuvveti simgelemekteydi.
Büyük bir nefretle bir dizinin üzerine çöküp pençesini suyun
derinliklerine daldırdığında ise, görüntüler ve hatıralar birbirine
karışmakta, toksik yüzeyi bir perde gibi kullanarak, bekleyip küflenmiş
bir gökkuşağından görsel bir şölen yaratmaktaydı.

"Bir avuç üzgün Pagan; kendilerine düşman kesilmiş otoriterlerin
kışkırttığı köylülere, kölelere olan inançlarını kaybetmiş, umutlarını
yitirip yeminlerini bozmuşlar." diye anlatmaya başladı, öfkeli silüet.
Ne yüksek rakımlı nefretinden bir eser vardı, ne de manipülasyon için
bir nedeni veya provokasyon aracı.

"Düşmanlarının kullandıkları silahları kullanmayı amaçladıkları için
kendi kız ve erkek kardeşleri tarafından dışlanmışlar sürüsü: Bir grup
piç. - Fakat adanmışlar; intikam almaya, hesap ödetmeye ve en çok da
susuzluklarını dindirmeye."

Bir ara, Mangifos\'un ardında kalan, omzu üzerinden asık suratı ay gibi
parlayan Minei takıldı gözüne. Ciddi olmama nedenlerini anlayabiliyordu
aşağı yukarı. Karyyt\'in anlattığı hikayede bir payının bulunup
bulunmadığını düşündü Clementi. Ukteyi kalbine saklayıp dinlemeye devam
etti;

"Bütün bu \'kızıl\' ve \'kara\' ayrımının altında yatan neden;
aralarındaki temel fark, bir grubun ahlak yasalarını bahane etmesi ve
diğer grubun dürüstçe vahşetten beslenmesi. Temelde hiçbir farkları yok.
- Hepsi bir avuç hayvan, hepsi bir avuç katil: Nefret torbası."

Düşündükçe, çarkları çevirdikçe mantığına sığdırabildiği bu ufak
hikayenin arka planına dair hiçbir şey hatırlamadığını fark etti. En
ufak bir bilgi kırıntısı dahi yoktu. Sanki bu iki hayaletin, kendilerine
özel kutuları varmış ve en değerli hatırlarını orada saklayıp
başkalarının hayatlarına alet etmek istemiyorlarmış gibi. Aslında bu
düşünce, mantığında sabit bir nokta olmayı hak ediyor gibiydi. Fakat
Minei\'nin alabildiğine açılan gözlerini fark ettiğinde, bir şeylerin
ters gitmeye yöneldiğini anlamış ama fazlasıyla geç kalmıştı.

Bir anda karanlığa büründü, bu içine kapattığı dünya. Minei ile olan tüm
bağının koptuğunu anlamıştı hemen, sanki can damarını ayaklar altına
alıp kan akışını kesmişlerdi. Evet, o önce sinir bozan, ardından acıya
dönüşen duyguyu derinlerden hissediyordu, o yavaş ama etkili
hissizleşmeyi. Başka bir sıcaklığın, bedenini ele geçirmeye başladığına
yemin edebilirdi.

Önce yakasındaki kuvveti, hemen ardından yerden kesilen ayaklarını fark
etti. Kesinlikle tepki veremiyordu; mimikleri dahi felç olmuştu.

"İşte bu yüzden sen bir konaktan fazlası değilsin, beni konak olarak
kullanmaya çalışan."

Yakasındaki çelik yumru, bedenini kendi bedenine yaklaştırırken
suratında oluşan ifadeyi, zamanında izleyip izlemediğini bilmediği
filmlerdeki kahramanların, sersemledikleri anlarda suratlarında oluşan
ifadelere benzetiyordu içten içe. Bu sahnede böyle rastgele bir egonun
neden var olduğunu sorgulamasına fırsat vermeyecekti kendisini tek
koluyla havaya kaldırabilen yaratık. İşinin bittiğini, varlığının burada
noktalanacağını çevirip duruyordu, kendisine bırakılan bu ufak aydınlık
çemberinde.

"Ancak\..." dedi Mangifos, düşünceli bir tonda.

Karanlığın içinden bir sahneyi izledi kısa bir süreliğine. Hayal
kırıklığına uğramış bir halde gözlerini kapatıp, rahatlamak için derin
bir nefes verdi dışarı. Sert ve kararlı bakışlarını Clementi\'ye çevirdi
ve bir adım ileri atıp kolunu yay gibi kullanarak fırlattı yaratığı.

Pek uzun sayılamayacak bir mesafeyi havada katettikten sonra yerde, bir
çeşit dere yatağında, sığ bir su birikintisinin içinde buluverdi
kendini. Nasıl olduysa gövdesi biraz daha geriden takip etmişti geriye
uçmakta olan ayaklarını. Bu yüzden düştüğü vakit, pençelerinin ve
dizlerinin üzerindeydi. Biraz önce kangrene sebebiyet vermesine az
kalmış olan damarın içinden kan akmaya devam ederken, gerçekten rahat
nefes alabilmenin, aynı acıyı bir defa daha yaşamamak için nasıl
çırpınması gerektiğinin ne anlama geldiğini hatırladı.

Zor bela açtığı gözleri, o zifiri karanlığın nasıl açığa çıktığına dair
önemli bir detaya dair açıklayacı bir görüntü ile karşılaştı. Havada,
boğazından asılı kalan Minei, kendini boğmakta olan prangalardan azad
edildi ve tekneye düştü. Genç kadının bir problem teşkil etmeyeceğinden
emin olan Mangifos, kontrolün hala kimde olduğunu hatırlatacak bir
heybet ile aslında pek bir sığ olan su yüzeyinde kendine gelmeye çalışan
Clementi\'ye doğru yürümeye başladı. Yüzünde, ciddiyet hariç, hiçbir
ışık parlamıyordu.

"Ancak, belki de, böylesi daha iyidir. Ne de olsa, artık, ne amaçla
gerçekten bu hayatı sürdürmüş olduğunu az çok biliyorsun. - Basit bir
yedek parça zulasından fazlası değilsin."

Öksürük nöbetine tutulmuş zavallı yaratık, tam önünde çömelmiş olan
kızıl suratın postallarının desensizliğine bile odaklanamıyordu.
Çenesine dokunan soğuk ve keskin alaşım, pek zorlanmadan kaldırabilmişti
kafasını. Ardından sadece pençesini geri çekti ve kafanın su yüzeyinden
önceki son durakta askıda kalışını izledi.

"Düşmanın olmamam, dostun olduğum anlamına gelmiyor. Bir insanı
sevmenin, onun her şeyi boşverip seni sevmesine neden olmayacağı gibi."

Ernesto, Mangifos\'un neden bahsettiğini biliyordu. Gözlerini açtı,
yeşil sıvının ortasında kalmış bir ufak açıklıkta kendi yansımasına
şahit oldu. Bir anda odaklanma problemini unutmuş ve bedenindeki
rahatsızlıktan kurtulmuştu. Öylece, hiç çaba sarfetmeden. Kollarından
destek alıp kendini yukarı ittirdi ve başını bir defa daha kaldırdı, bu
sefer bir başkasının pençelerine ihtiyaç duymadan.

Ciddiyete ciddiyet ile karşılık vermişti Clementi. Kızıl suratın onu
öylesine bırakıp gideceğini biliyordu. Sadece bu kanatan prangalar
yüzünden batıp gitmeden önce nasıl karşı koyacağını bilemiyordu. Bir
sonraki adımın sahibi kendisi değildi; lakin batmaktan da korkmuyordu.

O sırada teknenin içinden, büyük bir sessizlik ve artık mutluluk
saçmayan ağzının kenarından akan bir parça kan ile çıkmayı başarmıştı
diğeri. Mangifos\'un arkasından yaklaşan genç kadın, iki eli arasında
iyice gerginleştirdiği boğma telini, yaratığın boğazına geçirdi ve
kollarını, gerekli duyduğu çapraz pozisyona getirip bütün gücüyle
sıkmaya başladı. Fazla zaman harcamadan Ernesto\'ya baktı ve sevimli
gülümsemesini bir adım önüne koydu yapmakta olduğu işin. Ancak kendisini
hayret ile izlemekte olan adamın hiçbir tepki vermediğini gördüğü vakit,
doğru adımı atmak üzere taarruza geçti.

"Git!"

İrkilen bedeni, dikkatlerin kendi üzerinden bir anlığına da olsa
uzaklaştırıldığına ikna etmişti kendini. Vladmir dahi dikiz aynasından
kontrol etmiyordu yolcusunu. Fakat eski dostu, kendisinin bu ufak
hareketliliğinden haberdar görünüyordu.

"En son ne zaman uyudun sen?" diye sordu Şaman; dikkatleri, yaratığın
bulunduğu yöne bir defa daha çekerek.

Gözlerinde hissettiği ufak ağrının akabinde beklediği ufak bir yarım
kalmışlığı hissedemeyen Ernesto, bilincini kapatmak gibi bir lüksünün
bulunmadığını bir defa daha hatırladı ve kafası ile cam arasına
sıkıştırdığı kolunu, bacaklarının arasında kalan boşluğa bırakıp eski
bir reflekse hayat verdi. Ancak yersizliğini, yani olmayan kan akışını
fark edip, sadece boşverdi.

"Uyumam gerektiğini bilmiyordum."

Cevabının yeterli olduğunu düşünüp bir aracın içinden, bir de kafasının
içinden çekti çıkardı odak noktasını; uzak bir diyar olmayan şehri
korumak ile mükellef yazılmış kubbenin büyüklüğüne verdi kendini.

Şehrin içinde yaşamakta ve yaşanmakta olanlar. En çok da unuttuğu
insanlar ve unutmaya çalıştıkları. Unutamayacakları.

Yıkık şehrin manzarasını ayaklar altına almış bir çift postal, kubbenin
kırdığı ışığın renk kattığı şehrin üzerinde, gökdelenlerin seviyesinde
ilerlemekte olan bir dizi helikoptere öncülük eden taşıtın kenarından
sarkmış, ilerlemekte oldukları istikameti izliyordu. Kubbenin büyüklüğü,
geçen bir yıl içerisinde iki kat artmış ve operasyon genişliği
sağlamışlardı. Helikopterin sol yakasında oturan, biri diğer ikisinden
daha ufak tefek olan üç adet, gaz maskeli, uzun namlulu silahları
bulunan, pek de akıl alacak niteliğe sahip olmayan üniforma ve tehçizatı
giyinip kuşanmış asker, en yakınlarındaki gökdelenin yarı boyunda uçuyor
olmalarına rağmen pek bir rahat yolculuk ediyorlardı.

Bir yıl içinde harabeye dönmüş, yağmalanmış ve anormal bir hızla
çürümekte olan şehrin görüntüsünden pek etkilenmemiş gibilerdi. Usulca
yeri izliyor, iniş yapacakları noktanın yolunu gözlüyorlardı. Ya
gerçekten vatansever birer askerdiler, yahut bu işin altında aranacak
bir buzağı mevcuttu. Ne de olsa, karşı koydukları kuvvet, sıradan ve
eşit şartlarda çarpışmacak kadar geri kalmış değillerdi. Gezegenin
dışından, mesela bir uydu vasıtasıyla çıplak gözle görülebilecek bu
devasa kalkanın varlığı, bahsini geçirdikleri dengesizliğe verdikleri en
iyi cevaplardan birisi olmuştu.

"Ağırları hallettik. Geri çekilmeye başladılar. Ancak gireceğiniz blok
halen koruma alanına dahil değil. Henüz hatlarını yarabilmiş değiliz.
Havan desteği vereceğiz. - Bol şans!"

Eskiden bir anıtın bulunduğu şehrin göbeğindeki büyük meydana
helikopterler iniş yapmaktayken; ne kıyafetleri, ne hareketleri, ne de
kafalarının tamamını kaplayan gaz maskeleri birbirinden ayrı düşen bu üç
askerden biraz daha ufak tefek ve çelimsiz görüneni, meydanın üç ana
caddeye ayrıldığı boğazda kalan ve yoğun ateş altında kaldığı belli olan
siperi işaret etti.

Yere inmeyecekleri belli olan helikopterlerden birkaçı, öncü birliğini
korumak adına çoktan feda olmuşlar ve düşürülmüşlerdi. Pek uzak olmayan
bir mesafeden, çimenlerin yerini kuru, çatlak toprağın aldığı bir nevi
yeşil alana iplerle indiler ve hiç zaman kaybetmeden, meydanın tam
ortasına denk gelen, yerinde eskiden bir anıt bulunan ve çevresinde
yükselen kısa duvarlar sayesinde hiç de fena bir toplanma alanı
oluşturmayan ufak avluya yöneldiler. Öncü ve en önemli helikopterden
inen altı asker, hiç kayıp vermeden, avluda bulunan tehçizatın yanındaki
yerlerini almışlar, ellerinde bulunan sayılı insan gücünü son bir
brifinge tabi tutmuşlardı.

Bu büyük meydan yeterince korunaklı görünüyordu. Ordunun ana operasyon
bölgelerinden biri olmasa da, temiz sayılabilecek kayıplar ile ele
geçirilmişti. Her ihtimale karşı, çevrede bulunan yüksek binalara
sürekli baskınlar düzenleniyor ve yeni açığa çıkan yuvalardaki işgalci
pusuları temizleniyordu. Lakin bu ileri cephenin başka bir amacı
bulunmaktaydı ve bu öncü birliğin esas görevi, bu meydana, olmayan
bayraklarını dikmek değildi.

Uzakta kalan çatışma sesleri, boş görünen ama sadece boş görünen
sokaklarda dalgalanıp şehrin bir ucundan diğer ucuna ulaşırken, yeniden
bilgilendirmenin tamamlandığına ve her şeyin olması gerektiği gibi
gittiğine dair onay alan bu minyon asker, komutan veya lider, kafasını
sallayarak kendisine onay veren diğerini yanına çağırmış ve arkasına son
bir bakış atıp meydanı üçe bölen boğazdaki siperlere doğru eşi benzeri
görülmemiş bir hız ile koşmaya başlamıştı. Kendisine yakın duran
askerler de tıpkı kendisi kadar hızlı koşabilirken, arka planda kalmış
bir avuç et torbası, ortalarında kalan ve elinde sadece bir tabanca
bulunan bir başka gaz maskeliyi kollamakla meşguldüler.

Ana caddenin bir yanından diğer yanını kaplayan bu büyük siper, bir
parfümeri ve bir tiyatro arasında mekik dokunarak örülmüştü. Şanslarına,
hiç izlenmeye vakit bulunamamış bir oyunun posterinin önünde siper
almıştı komutanları; hızına yetişemeyenler ise çoktan parfümerinin
köşesine çökmüşler, karşı yakadan gelecek bir emri bekliyorlardı.

"Behrgrier 6, Behrgrier 6. - Nomad, yolu temizledi. Muhtemel yuvalar
bulunabilir. Ek zaman talep edebiliriz. Tamam."

Duyduklarından tatmin olmuş olacaktı ki birliğe liderlik eden, hiç zaman
kaybetmeden silahı önünde, geniş sokağın kendine ayrılan kenarından
ilerlemeye başladı. Bir iki adım atıp etrafını iyice kontrol ettikten
sonra karşı yakada kalan adamlarına hareket etmeleri için işaret verdi.

"Negatif, Behrgier. Yola çıkıyoruz. - Panik odasında bizimle buluşun.
Tamam."

O an için ellerinde bulunan planı anons ettikten sonra, sorgusuz itaat
ettiği bu takım liderinin ardına takıldı asker; diğer silah arkadaşı ise
onu takip etmekteydi.

Öncelikleri, bu büyük ve uzun cadde boyunca ilerlerken kendilerini hedef
haline getirebilecek karşıt binaları gözetim altında tutmak, önlerinden
geçtikleri çeşitli mekanları olabildiğince hızlı kontrol etmek ve
-yaptıkları işin altın kuralı olarak- ölmemekti. Bu uğurda, üzerinde
yürüdükleri kaldırımın yola yakın tarafında kalan yüksek beton saksılar
ve bir şekilde parçalara ayrılmış mekanlardan arda kalan parçalar,
koruma sağlayacak ve siper alınacak nokta görevi görüyorlardı.

Her birinin gözleri, karşı tarafta eş değer bir hızda yürümekte olan
konvoyun korumakta olduğu, bir nevi anahtar olarak görülen bir başka
askerin üzerine gidip geliyordu zaman zaman. Bir çeşit endişeleri vardı
ve haklı olduklarını biliyorlardı.

Çok geçmeden, konvoy halinde ilerleyen askerlerden birkaçı, ince ve
tedirgin bir ıslığın, sürtündüğü havayı yalayıp geçmesi ve istikametine
son verdiği noktada yeri kana bulaması eşliğinde yere yığılmışlardı.
Tepkisiz kalamayacak kadar uyanık olanlar, aralarında kalan adamı
hemencecik en yakın kapıdan içeri soktular ve en muhtemel noktalara
atlayıp ateş hattını kestirebilecek zaman kazanmaya çalıştılar.

Duruma sessiz kalamayan birlik lideri, üzerindeki güneşlikler yüzünden
atışların yapıldığı yeri görememekteydi. Yanındaki adamlarına oldukları
yerde kalmaları için işaret etti. Zaman kaybetmeden bir saksı kenarından
diğerine ilerledi. Pek bir amatörce, ama eşit düzeyde ölümcül olan
atışların duyulduğu uzun ve dar yerleşimden, iki bina kadar geride
durmuştu. Binanın çaprazından dikkat çekmeyecek şekilde kafasını uzattı
ve bir sonraki atışın gelmesini bekledi. Yukarıdaki silahtan ses çıktığı
anda kendi silahını kaldırdı ve pencerenin biraz üzerine doğrulttu;
bombayı attıktan sonra geriye yapılacak pek bir şey kalmamıştı.

Arkasını dönüp, dökük camekanın ardında siper almış askerlere
ilerlemeleri için emir verdi ve yine tek kelime etmeden, bu cepheyi
ileri taşıma harekatının rutinine dalıp gitti. Herhangi bir direniş ile
karşılaşmamış olmaları, içinde bulundukları durumu daha vahim kılmasının
yanı sıra, kolay yoldan işlerini halledip de bu savaşın geri kalan
kısmına kafa yormaları için güzel bir umut tacirliği sağlıyordu. Fakat
caddenin sağ yakasından ilerleyen üçlü için insani vasıflar kullanarak
yorum yapmanın ne kadar doğru olduğu tartışılabilirdi; bu \'Ordu\' ile
ilgili açılabilecek sürüyle tartışma konusu bulunması gibi.

Sessiz, boş, gri ve kestirilemez bu caddenin elbette bir sonu
bulunmaktaydı. Lakin bu sona ulaşmadan evvel karşılaştıkları ve
istikamet planlarının bel kemiğini oluşturan bir köşe bulunuyordu ki,
konvoy halindeki askerlerin bu köşenin açıldığı diğer caddenin yeterince
güvenli olduğundan emin olup hiç zaman kaybetmeden içeri girmeleri, bu
ana akım caddeden ve yozlaşmış kültürel vasfından kurtulmaları
gerekiyordu. Zaten yolun bu noktadan sonrası kendi orduları tarafından
kurulmuş, yine caddenin bir yanından diğerine uzanan başka bir cepheydi.
Muhtemelen bir zamanlar burası büyük bir çatışma alanı olarak
görülüyordu ve kalkanın burada bitmiş olduğunu anlamak güç değildi: Ana
caddenin bittiği yerde, görünmez duvara çarpıp düşmüş mermilerden oluşan
bir dağ bekliyordu.

Kırık trafi ışıkları ve tam da yol ağzına konuşlanmış, amaçsızca
yağmalanmış kuyumcu arasından köşeye ilerleyen bir küçük asker, onu
takip edenler ile birlikte, kırık camların yarattığı açıklardan uzak
durarak silahıyla birlikte döndürdü bedeninin bir kısmını, nereye
çıkacağını bilmediği sokağa. Herhangi bir işgalcinin izine
rastlamadığından emin olduğu an, hafifçe arkasına dönüp yolun temiz
göründüğüne işaret etti.

Sokağa dönüş yapan ilk et torbası ile birlikte, olmayan camların
altında, kısa duvarın ardında kalan ve bir şekilde -belki rastgele-
yerleri tespit edilebilmiş diğerlerini kurşuna dizmişlerdi bile.
Korudukları adamın güvenliğinden emin olan öncü birliğin sağ şeridi,
içinde bulundukları durumun temposuzluğunu daha fazla uzatmak
istemediklerini belli edercesine sadece silahlarını doğrultup ateş
hattının kaynağına yönelmek üzere ardına saklandıkları beton saksılardan
ayrılıp açık alana çıktılar. Kafalarını kaplayan birer gaz maskesi ve
göğüslerini koruyan birer çelik yelekten fazlası yoktu üzerlerinde.
Ölmek umurlarında değilmiş, yerlerini başkaları doldurabilirmiş gibi.

Caddenin devamını bir poligona çevirmişler ve zoraki terk edilmiş
siperlere ilerlerken, nokta atışının nasıl yapıldığına dair güzel birer
örnek oluşturuyorlardı. İçlerinden birisi omzundan yaralanmış, diğer
ikisi ise sağlam çıkabilmişti bu kavgadan. Fakat hiçbiri ne ölenleri
görüyor, ne de yaralılarla ilgilenmiyordu; sanki istisnasız bir eda ile,
gerçekleştirmeye çalıştıklarının ehemmiyetini ısrarla vurgulamanın
peşindeydiler. Bu uğurda kendi dünyalarını yok etmeleri bile muhtemel
görünmekteydi.

Yatışmaya niyeti olmayan ortalık, ana caddenin sonunda, hedefini
kaçırmış mermilerden oluşan dağı ezip geçen bir tankın duruma dahil
olmasıyla iyiden iyiye şenlenmişti. İşgalcilere ait olduğu, birlikte bir
üçgen oluşturan üç adet kalın namlunun, bir silindir yapıdan yükselip
daha fazla manevra yeteneği elde etmesinden belli oluyordu. Fakat bu
gezegenin fazla gelişmiş memelilerini hafife almamaları gerektiğini
öğrenmişlerdi bile. Bu yüzden tankın biraz ötesine düşen ve asfalt
üzerinde büyükçe bir obruk oluşturan havan mermisi, tonluk devin
hemencecik durmasına ve geri gitme çabasına sebebiyet vermişti. Ancak
bahsi geçen o üç büyük namlu, tankın ilerlediği -daha doğrusu
gerilediği- istikametten farklı bir plana sahipti; Öncü birliğin ardına
saklandığı siperlere dönüyordu.

Koruma görevi üstlenmiş grup, herhangi bir olasılığa dahil olmadan,
çoktan sokağa giriş yapmış ve dikkatli bir şekilde görevlerini yerine
getirmeye odaklanmışlardı. Bu sırada herhangi bir olağanüstü durumu
kontrol altında tutmak için orada bulunan üç kişilik diğer grup için,
cephenin ardında saklanıp bir şekilde bu tanka karşı koymak, bir seçenek
olarak kabul görmüştü. Lakin planladıkları, tam olarak, bu değildi. Üçü
de ellerinde silahları, siperlerin üzerine çıkmış bekliyorlardı, tank
operatörünün yapacağı hamleyi. Namlu kendilerine döndüğünde, birliğin
liderinin gözleri, diğer caddede ilerlemekte olan takımdaydı.

Ani bir manevra ile kaçabilecek hıza kavuşmamış olan işgalci tankı,
büyük bir patlama ile yer yüzünden silinirken, birlik liderinin değişmez
öncelikleri ağır basmış ve tankın kafasına düşen havan mermisini gördüğü
vakit diğerlerinin bulunduğu yöne hızlı ama dikkatli adımlarla
ilerlemeye başlamıştı.

"Tam isabet, Nomad."

"Hedefe yaklaşıyoruz, Behrgrier. Tamam."

Kolundaki telsizden gelenleri duyduktan hemen sonra etrafını hızla
kolaçan eden omzu yaralı asker, silah arkadaşının işaretiyle hiç zaman
kaybetmeden takım liderinin adımlarını izlemeye başladı.

Güneşin göremediği bu caddenin sonunda, bina yığınına indirilmiş bir
pençe gibi açılmış olan devasa yara, askerlerin şaşkın bakışlarının
odağı haline gelmişti. Sadece binanın orta yerinde bulunan bekleme
salonu yok olmamıştı. İki yakasında bulunan, altın çağını insanlardan
oluşan devasa bir kırkayak yaratarak yaşamış olduğu bilinen veznelerin
de bir bölümü paramparça edilmiş; geniş katın tavanından yere yığılmış
olan havalandırma sistemi, önüne çıkan her şeyi ezeli çok ama çok uzun
bir zaman olmuştu. Binanın, balkonu görülebilen ve pek çok ofisi içinde
barındıran ikinci katına çıkan iki geniş merdivenden birisi henüz
ayaktaydı.

Binanın yeni açılmış bu devasa kapısının iki yanına konuşlanmış
askerler, güya korudukları adamı yalnız başına, bu büyük yıkıntının
ortasına bırakmış ve kendilerine ayrılan köşeleri kolaçan etmekle
meşgullerdi.

Silahını yıkık bankanın içine doğrultmuş, savaş alanı gibi bekleme
salonunun ortasında, üst kattaki paramparça ofisleri izlemekte olan
adamın yanına yaklaştı öncü lideri. Önce geniş ve yuvarlak o dev kasanın
açılmamış, umursanmamış kapağına bir bakış attı; daha sonra maskesini
yukarı dikip ofislerin bulunduğu katın haline göz gezdirdi. Olayı
kontrol altında tutmak için yanında getirdiği iki asker de bu sahneye
dahil olup, yıkık bankadan içeri girdikleri anda adımlarını
yavaşlatmaları ardından, aradıkları şeyin gittiğini herkes
anlayabilmişti.

"Ama!" diye seslendi, endişeli ve korku dolu bir ses tonuyla, yanında
duran ufak tefek askere.

Birkaç adım veznelere doğru ilerleyip burayı neyin vurduğunu anlamaya
çalıştı, savaş sonrası olaya dahil olmuş bir grup yağmacı olamazdı
bunlar. Lakin arkasını döndüğü vakit, neden bu gaz maskesinin ardındaki
insandan korktuğunu bir defa daha hatırlamış oldu. Suratında patlayan
tabanca, maskesinin sol gözünden girmiş ve maskenin ardından çıkıp terk
etmişti bedenini.

Zavallı adamın bedeni henüz yere düşmemişti ki, takım lideri bir
sıçrayışta ofislerin bulunduğu balkona ulaşmış, demir korkuluklara
tutunup kendini diğer tarafa atmıştı. Bölük pörçük de olsalar, en
azından ofislerden geriye kalan ve iskelet sayılabilecek sunta
duvarlardan görebildiği kadarı, sıra sıra dizili bu beş ufak kabinin
içeriğinde hiçbir haltın tek parça halinde olmadığıydı. Ufak ama kalın
bir çelik kapı arıyordu gözleri; fakat içinde bulunduğu huzursuz durumun
derin yarasını daha fazla deşmemek için sağ elini ince bir çizgi çekti
havada ve ofislerden artakalan ne kadar parça var ise, en ufağından en
büyüğüne kadar, kabinlerden geriye kalan alanda ensesi kalınlar için
konuşlandırılmış bir mini bekleme salonunun bulunduğu o dar boşluğa
yığıldı, sıkıştı ve zorladıkları duvarı çatlatmayı başardılar.

Maskesini çıkardığı gibi, az önce duvarda çekiç etkisi yarattığı yığının
yanına fırlatan Alessa, aşağı katta bulunan büyük kasanın bir ufağı ile
karşı karşıya kalmıştı. Özgürlüğüne kavuşan sarı saçlarını iki yana
savurup kapalı görünen kapıya ilerledi, henüz silahını elinden düşürmüş
değildi. Lakin kapıdaki ufak bir açığı gördüğü anda bütün umutlarını
kaybedip sol eliyle kalın çelik kapıyı kavradığı gibi bir kenara, birkaç
metre ileriye fırlattı. Karşısında çekmeceleri boşaltılmış ama yere
saçılan hiçbir değerli eşyaya el sürülmemiş, kapkaranlık bir oda
duruyordu. İçeriye hava girmesine pek alışık değildi bu oda ki halının
küf kokusu çoktan odayı kaplamıştı bile.

Bir panik odası olarak tasarlanmış bu kasa, bir takım yasal olmakla
ilgili ufak tefek problemlere sahip kıymetlerin saklandığı bir hazine
mağarası görevi görmüştü bir zamanlar. Lakin Alessa\'nın buraya
sakladığı paha biçilemeyecek parça, sıradan olmayan sıradan kasalarda
bile değil, havalandırma boşluğu gibi görülen, odanın tavanında bulunan
bir bölmede saklanıyordu. Genç kadının tam karşısında sarkan ufak kapak,
korumak için geç kaldığı şeyin çoktan gittiğinin sabit bir kanıtıydı
elbet. Lakin silahının fenerini açıp bir defa daha kontrol etmek istedi
zulanın yerini. Kapağın birkaç santim ötesinden başlayan yarık izleri,
zula kapağının üzerinde bitiyordu.

Sinir değil ama hayal kırıklığı yayan gözlerini bu sahneden
uzaklaştırmak adına, az önce yanına ulaşıp durumu görmüş olan iki
adamının arasından hızla geçip demir korkuluklara ağırlığını verip kısa
bir süreliğine bankanın zeminini izledi.

"Alessa?" diye seslendi, omzu yaralı rahip.

"Mangifos\'un ulaşabileceği bir bilgi değildi bu. Sadece bürokrat ve
ordu mensuplarından değil, rahiplerden; sizlerden bile sakladık. - Bu
yeri benden başka bilen sadece bir kişi vardı."

Bekleme salonunun ortasına yığılmış ve beyni akmakta olan cesedi işaret
etti. Ancak arkasını dönüp bir defa daha kapağın kilidini yarmış pençe
izine baktığında, o yanık suratlı ile karşılaştığı; pek bir
heyecanlandığını, keyiflendiğini hatırladığı anda gözünden kaçırdığı,
hatta umursamaya bile zamanı olmadığı bir detayı anımsamayı başarmıştı.
Uzun süredir uyumamış olduğu ve dikkatinin fazlasıyla işgal altında
kaldığı gerçeklerinin yarattıkları ağır izlerin farkındalığı ile
karşıladı bu detayı.

Önce gözlerini kıstı. Sonra kafasını kaşırken başka bir yana baktı.
Elindeki silahı bir kenara fırlatıp binanın dışına çevirdi gözlerini.

"Beni yaralamıştı." dedi, yanındaki gaz maskeli adama ve alabildiğine
açık gözleriyle ekledi;

"Başka şeyler biliyor olma ihtimali de var!"

Aniden korkuluklardan atlayıp zemini parçalayan Alessa, hızla bu
harabeden uzaklaşıp caddeye çıktı. Tabii korunmasızca ve silahsız dışarı
çıktığını gördükleri efendilerinin güvenliğini canları pahasına
sağlayabilmek için panikle etrafa dağılıp çatıları ve pencereleri
kontrol etmeye başlamışlardı bile Alessa\'nın askerleri. Kendi hayatını
umursamayan tek kişi, yine başkalarının hayatlarını kendine siper etmiş
olan genç kadın olmuştu. Belliydi, aklının derinliklerinde hayatta
kalmaktan daha fazlası yatmaktaydı ve yapması gereklenleri
gerçekleştirene kadar nefes almayı kesmeyecekti.

"Burayı yeni patlatmış olabilirler, belki Nomad bir temas sağlayabilir!"
diye seslendi rahiplerden birisi. Kraliçesinin can güvenliğini bir
içgüdü haline getirdiği için canlı kalkan olmak adına Alessa\'nın
yakınında duruyor ve tetikte bekliyordu.

"Hayır. Lejyonerler bu işe karışmamışlar." diye karşı çıktı Alessa.
Şehrin diğer yakasında kalan ana geminin ne kadarını görebiliyorduysa,
derin bir öfke ile izliyordu;

"Mangifos!"

Caddenin bu kısmına geldikleri yönden yaklaşan bir tabur asker ve
yanlarında kılıç, çekiç gibi anormal silahları taşıyan komuta zinciri,
özellikle de o silahların üzerindeki kan lekeleri ile birlikte, bölgenin
temizliği konusunda bir güvence sağlamayı başarmışlardı. Kadın veya
erkek, bu savaşı kazanmakta olan ordusunun heybeti ile gururlanan ve
Mangifos\'a karşı kendisini kuvvetli hisseden Alessa, ufak detayları
gözden kaçırıyor olmanın verdiği rahatsızlığı kalbine gömerek,
yaklaşmakta olan taburun bulunduğu yöne doğru hızlı adımlarla ilerlemeye
başladı.

"Alessa, planı uyguluyor muyuz?" diye sordu, omzundaki yarayı
umursamadan o ağır silahını taşımakta olan rahip.

"Kubbeyi daraltıp bölgedeki birlikleri yoğunlaştırın. Tek şansımızı iyi
değerlendireceğiz." diye emir yağdırmaya başladı Alessa, öfkesine yenik
düşmeden ve mantıklı düşünmesi gerektiğini anımsayarak. Lakin
değişmeyecek, değişemeyecek onca şeyin gölgesinde, ufak bir kız
çocuğunun nefretini kusacak bir minik dünyası bulunmak zorundaydı;

"Ya Mangifos\'un omurgasız iskeletinden bir anıt dikeceğim, ya da onunla
beraber bu dünyayı da yok edeceğim!"