**Dokuzuncu Bölüm**

Ölümsüz değildi, kimse; kimseyi kandıramazdı. Kendini ölümsüz kılmanın
hiçbir anlamı yoktu. Ne kadar kurşun yemiş olsan da, ne kadar yüksekten
düşsen de sonuç hep aynı olmalıydı. En azından, onun mantığı bu
yöndeydi. Bir şekilde ölüp gitmeliydi ve bu acıları terk edebilmeydi.
Aksine, ölümsüzlük sanrısıyla ödüllendirilmiş ve normal bir insandan
daha dayanıklı olmasa da, normal bir insandan daha derinlere kök salmış
bir hayatta kalma güdüsüne sahip olacak kadar iradeli; yani daha hızlı
adapte olanın hayatta kaldığı doğa düzeninin, şartlara uyum
sağlayabilecek kadar kuvvetli olanıydı o. Bu yüzdendi, başının ağrısı ve
ağrının getirdiği boş beleş düşünceler. Uykudan henüz kalkmış bir
bedenin sarhoşluğu ve kendini, ilahi adalet muhasebesi ile oyalamaya
çalışan bir bilinçaltı.

Gözlerini ovuşturan Alaik, ne kadar yüksek bir yerden düştüğünü
kavrayabilmek için çok geç kalmış olduğunu düşünüyor ve bunu, garip bir
şekilde, komik buluyordu. Sarsıntı geçirdiğinin farkında olması da,
konuya tuz ile biber olabilmiş ancak ayağa kalkmasına sebep bulabilmek
için henüz çabalarından feragat etmemişti. Yani ilahi adaletten
bahsederken, ölüp gitmeye hiç niyeti yoktu.

Bedenini, sağ yanına çevirip dirseklerinin ve dizlerinin üzerine denk
gelmeye çalıştı. Bu sırada sızlamaya devam eden kemikleri ile yırtık
olduğundan şüphelendiği bilimum kas dokusu, zedelenmişliğe dair gülünç
şiirler yolluyorlardı sinir sistemine. Nihayetinde, ellerinin üzerine
basabildiği vakit, yer çekimine meydan okudu ve hemen yakınında bulunan
bir yıkıntıyı gözüne kestirip bulunduğu tarafa yöneldi. Sol bacağını
kıpırdatamıyor oluşu, harcadığı çabaya güçlük katıyor olsa da, ağrı ve
acılar ile birlikte, yıkıntının üzerine oturmayı başarmıştı.

Önce kafa dersini iyice bir yokladı, bir açık veya bir akıntı var mı,
diye; ardından, sağ kolunun tersiyle sırtını gezindi kısa bir süre ve
emin oldu, herhangi bir yarasının bulunmadığından. Bir yandan, iki
eliyle, bacağını yoklarken; diğer yandan boynunu bir yana yatırarak
omurgasını rahatlatmaya çalışıyordu. Başarısızlığa düşüşünün ardında,
zedelenmiş bir bacak ve uzunca bir uyku için ağlamakta olan heybetli bir
iskelet yapısı yatıyordu.

"Kaçıncı kattan düştün sen?" diye sordu, yıkıntıların arasından uzanan
bir tabancanın namlusu.

Cevap vermek yerine, bacağına ağırlık vererek daha ne kadar
dayanabileceğini test etmeyi seçen Alaik, silahın çıktığı karanlık kuytu
köşeye kısa bir bakış atıp acı dolu anlarına geri dönmeyi seçmişti.

"Alessa mı yaptı bunu?" diyerek ısrarcı tavırlarında devamlılık
sağlamıştı, Beren.

"Şu ana kadar Alessa'nın bu kadar merhametli olduğuna şahit olmadım."
diye cevap verdi Alaik, bir ağırlık yükleme çabasından daha mağlup
ayrılarak.

Vazgeçti; çektiği derin bir nefesi, kısa süren bir öfke ile dışarı verdi
ve arkasına yaslandı.

"Ne işiniz var burada?" diye sordu ve dikkatini, kendisine yaklaşmakta
olan genç kadına adadı.

"Duymak istediğim cevabı verebilirsen, bacağın için bir ağrı kesici
atabilirim sulağına."

Beren'in sert cevabı pek etkilememişti Kara El rahibini. Beklediği bir
tepkiden fazlası değildi, eski bir dostun ağzından dökülen bu
yakıştırmalar. Tek kelime etmeden, herkesin arasından sıyrılıp tarikatın
kademelerinde hazır bekleyen yerine geçip de bu savaşı yöneten kendisi
olmuştu ve böyle bir sonuca ulaşacaktı, er veya geç.

Elbette canını yakıyordu, bir zamanlar sırt sırta yaşadığı bu insanların
haklı düşmanlıkları. Kendi medeniyetlerini, kendi başlarına yıkarken
yine kendi kendi insanlarını kullanmışlardı, bu işgalden çok uzun bir
zaman önce. Hatta o kadar uzun zaman olmuştu ki, artık geçmişte nasıl
hayatta kalmış olduğunu; bir kimliği gizlemek için başka bir hayatı
yaşamaya çalışmadan önce nasıl bir insan olduğunu hatırlayamıyordu dahi.
Çocukluğuna, arkadaşlığa dair hiçbir anıya sahip değildi, gariban asker.

Beren'in ardından, binanın içinden çıkan silahlı adam ve kadınları,
özellikle de Marcus'u gördükten sonra gülümsedi, genç adam ve başıyla
selam verdi, bir başka eski arkadaşına.

"İstediğimiz her cevabı elde edebilecek durumda değiliz, hiçbirimiz."
dedi, buruk gülümsemesinin içtenliğiyle;

"Buraya gelmenin sebebi Ernesto, değil mi?"

Cevap vermeyen genç kadının yüz hatları her şeyi özetliyordu. Kardeş
bellediği insanı, ailesini arıyordu. Ancak ne yapmak için aradığını,
aklından neler geçtiğini kestirmek mümkün değildi. Hala insan olduğunu
hatırlayan Alaik, kendini kötü adamı oynamaya zorlayamayacaktı. Bildiği
her şeyi bilmek için yanıp tutuşmuyordu bu insanlar; sadece hayatta
kalmaya ve değer verdikleri her şeyi korumaya çabalıyorlardı.
Haklılardı. Hem de çok haklılardı.

"Bir şekilde yakalasan dahi, göreceğin şey hiçbir zaman Ernesto
olamayacak. Ve sadece görüntüden bahsetmiyorum; tanıdığımız Ernesto
çoktan öldü. Neyin peşinden geldiğini bilmiyorsun, Beren."

"Tek derdimiz bu değil." diye konuya girdi Marcus, Beren'in dalgın
bakışlarına aldırmadan ve elindeki matarayı Alaik'e uzatırken;

"Senin Alessa'nın hayallerinden daha fazlasını düşünebildiğini
fısıldadılar. Kendi gözlerimle görmek zorundaydım."

Minnettar rahip, mataryı kavradığı ana kadar susuzluğundan bihaberdi.
Zamanın geldiğini anlamış ve bir defa daha binanın içinden çıkmış,
etrafı kolaçan etmekte olan isyancılara baktı.

"Vladmir sizinle miydi?" diye sordu ve mataranın kapağını açıp birkaç
yudum almak üzere ağzına yaklaştırdı.

"Nereden çıktı bu?"

Susuzluğunu gidermek için zoraki yutkunurken matarayı kapatıp geri
verdi, eski dostuna;

"Şaman ve Alessa'nın planı buydu."

Ernesto'nun düşüncesini aklından atamayan Beren için dahi dikkat çekici
bir ifade olmuştu bu. Herkes, rahibin etrafında toplanmış, ağzından
çıkacakları dinliyorlardı. Marcus, matarasını çantasına yerleştirirken,
bir dizinin üzerine çöktü ve Alaik'in gözlerinin içine baktı.

"Anladığım kadarıyla bu planın içinde Ernesto yoktu, öyle değil mi?"
dedi Marcus, açık mavi desenli gömleğinin cebinden çıkardığı bir paket
sigarayı Alaik'e uzatırken;

"Alessa'dan vazgeçmiş olmanın sebebi buydu, ha?"

Tek dal sigarayı dudaklarının arasına yerleştirip paketin içindeki
çakmağı çekip çıkarırken başıyla onayladı rahip.

"Bir taşla iki kuş vuracaklardı. Bir yandan imparatoru indirecek, diğer
yandan bu fırsattan istifade edeceğinden emin oldukları Lucian'ı gafil
avlayacaklardı. Bu yüzden bu şehir ağır silahlarla donatılmış durumda."
dedi rahip, sigarasını yakarken.

Sonra çok kısa bir süreliğine yere bakakalmış, düşüncelere dalmış ve
kendisinden cevap beklendiğini bildiği için dikkatini yeniden
toparlayabilmişti. Çok uzun süredir sigara içmemiş olmanın temizlediği
bünyesi, nikotin ile karşı karşıya kaldığı anda rahatlamaya başlamış;
uyuşukluğa sebebiyet vermişti.

"Konu Lucian olduğu vakit, belirli bir oranda risk almak zorunda
kalıyorlardı elbet. Bu yüzden yapılacak herhangi bir planın, iyice
planlanabilmiş olması mümkün değildi. Piyango da buraya vurunca."

Başını kaldırıp eski dostlarının suratlarına baktı, aynı frekansta olup
olmadıklarını anlayabilmek için;

"Size yeterli cevaplar sunduğundan eminim." diye ekledi.

"Kolye." dedi Beren;

"Anlattıkları kadarıyla bir çeşit cihaz, bir takım bilgilerin
saklandığı."

"Bir takımdan daha fazlası; milyarlarca hayat, trilyonlarca anı. Devasa
bir zula." diye girdi konuya rahip, üzerine düşündüğü istisnasız her
vakit aynı duyguları uyandıran düşüncelere;

"Çocukluk, naiflik; büyümek, aşık olmak, öfkelenmek; öldüğün an. - Şayet
bu kavgadan mağlup çıkarsak, dönüşeceğimiz her şey."

Efkar kokmaya başlayan sigara içişi, vücudundaki tüm ağrıların anlamsız
ve önemsiz olduklarını ortaya koyuyordu. Daha kötüleriyle karşı karşıya
kalmak vardı. Hatta daha kötüleriyle karşı karşıya kalmıştı dahi, genç
gösteren rahip.

"Pekala, Alaik, bize şu planlarından bahsetmek zorundasın. Hikayenin bu
yanını dinlemek zorundayım."

"Marcus!"

"Hayır, Beren, güvenmeme lüksüne sahip değiliz." diye itiraz etti
Marcus, sevdiği kadının gözlerine dimdik bakarak;

"Eğer bu uzaylıların söyledikleri doğruysa, bu işten başka bir çıkar
yolumuz yok. Fakat emin olmamız gerekiyor ve şu an için başka bir
alternatifimiz yok."

"İndirin silahlarınızı!"

Alaik'in ani çıkışı, etrafındaki isyancılara yönelmemişti; kendi asker
ve rahipleri, çoktan pusmuş, herhangi bir olumsuz hareketi
bekliyorlardı. Bu defa kendilerine doğrultulan silahlara tepki veren
askerler, yine de komutanlarından gelecek herhangi bir emri
bekliyorlardı, sahiplerine itaat edercesine.

İsyancılar içerisinde, karşılarındaki adama güvenen tek kişi olan
Marcus, ayağa kalkmaya, hatta askerlerin ortaya çıktıkları yöne bakmak
ihtiyacı dahi hissetmemişti. Beren, bu durumdan ne kadar rahatsız
oluyorsa olsun, Marcus'u da koruyabileceği düşüncesine duyduğu güven ile
hangi devir ile bunca askeri indirebileceğini hesaplamaya çabalıyordu.

"Beren." diye seslendi Marcus, kendisine bakamayacak kadar düşmana
odaklanmış genç kadına;

"Böyle bir çatışmadan canlı çıkma ihtimalimiz yok; şu ana kadar çoktan
ölmüş olmamız gerekiyordu, eğer düşmanlık besleselerdi." dedi ve
gözlerini Alaik'e çevirip ekledi;

"Alessa'nın komutasında olmadıkları için böyle bu durum."

"Saçmalama, Marcus. Merfr'ü öldürenler bu adamlardı! Benedict'i ve
diğerlerini pusuya düşürenler de!"

Can Merfr gibi bir karakterin ölüm haberi üzerine dalıp giden rahip,
yarısını geçirdiği sigarasını yere atıp postalının altıyla ezdi ve bir
eliyle, ileride, yığınların ardında saklanan bir başkasına işaret etti,
bulunduğu yere yaklaşmaları için.

"Silahlarınızı indirin, dedim! Bu insanlara zarar gelmeyecek."

İçleri biraz bile rahatlamayan isyancıların, silahlarını indirmiş ve
mesafelerini korumakta olan askerleri hala tehdit olarak görmekte haklı
sebepleri bulunuyordu elbet. Parmakları, henüz, tetiğin çapından
uzaklaşmamışlardı; her ne kadar silahlarını yere doğrultmakta hemfikir
olmuşlardıysa da.

"Seni dinliyorum." dedi Marcus, içindeki garip sevinci dışa vurmak
istemiyordu.

"İmparator, bu kolyeyi elde edebilmek için her haltı yemeye hazırdı ve
Lucian, eninde sonunda o gemide bulacaktı kendini."

"Bu sırada Şaman'ın ayrılıkçıları, kendi halklarını tahliye edeceklerdi;
evet, hikayeyi biliyoruz." diye çıkıştı, silahını henüz indirmemiş, en
yakın askere doğrultmaktan çekinmeyen genç kadın;

"Alessa'nın bu konuyla ne ilgisi olduğunu soruyorum. Yahut senin."

Ayağa kalkmış olan Marcus, Beren'in silahına ulaşmış, gözlerini genç
kadının gözlerinden ayırmadan silahı aşağı indirmişti. Gözlerinden
okunabildiği üzere, dinlemeyi teklif ediyordu; eski bir dosta bir şans
vermesini bekliyordu, sevdiği kadından. Karşılığını, karşı koymanın
anlamsız olduğunu fark eden ellerin, zarar vermeyeceklerine dair
duyuruları olarak almıştı.

"Alessa\'nın gözünü intikam bürümüş; Lucian ise kolyenin peşinden buraya
gelmişti. İmparatorun işgale girişeceği en başından beri belliydi. -
Şaman, fırsattan istifade etmek istedi ve dünyadaki savunma sanayiini
geliştirmek üzere mühendisler yolladı."

Bir yandan olanları anlatmaya çalışan rahip, diğer yandan da bacağını
ellerinin arasına almış ovalıyordu. Bir süre bu hareketi sürdürdükten
sonra bacağını serbest bıraktı ve birkaç defa yere vurarak işe yarayıp
yaramadığını anlamaya çalıştı. En sonunda, sanki bacağını defalarca
kırmış gibi, ayağa kaldırdı kendini ve bacağının çalıştığından emin
oldu. Kıyafetinin de sağladığı heybeti ile kendi askerleri tarafından
ablukaya alınmış ufak grubun ortasında yükseldi ve dik bakışlarını,
parmağının ucundaki tetikten olmuş genç kadına çevirdi.

"Kara El, büyüdükçe büyüdü. Ne kadar insan satılığa çıktı, biz de o
kadar köklerimizi salabildik. Üremekten zevk alan ama sorumluluk kabul
etmeyen köpek sürüsünün zavallı yetimleri ise geleceğin Birlik rahipleri
oldular."

Kırık ayağını henüz kullanmaya başlamış olan rahip, kemerinden ayırdığı
telsizi kendisine uzatmak üzere harekete geçmiş olan bir başka rahibe
yöneldi. Yürüyüşünde herhangi bir aksama yok gibi görünüyordu; hatta
iyileşmiş olduğunu iddia etmek mümkündü.

"Eğer Mangifos\'un aklı, Alessa\'yı haklayabilecek kadar yerinde ise şu
an Lucian\'ın peşinden gidiyor demektir. Bu saatten sonra eski planı
uygulamaya çalışmamın hiçbir anlamı olmaz. Şahsen, Şaman gibi birisinin,
bu duruma ne yorum getireceğini umursamıyorum."

"Alessa?"

Ernesto\'nun, Alessa\'nın peşine düşmüş olduğu gerçeği yüzünden buraya
kadar gelmiş, kardeş olarak bellediği adamı bir defa daha görebilmek
için çabalayan genç kadın, Alaik\'in bu durumdan nasıl haberdar
olabildiğini öğrenmek istiyordu. Ernesto\'nun o binalardan birinde
beklemekte veya kavga etmekte olma ihtimali, ucu belirsiz bir umut
aşılamıştı kendisine.

Lakin emir yağdırmak üzere, son bir defa yükselmiş olan rahibin vereceği
cevaptan kuşku duymanın bir anlamı olmayacaktı. Gözlerini yerden
ayırmadan hafifçe geriye çevirmişti kafasını, arkasına seslenmek üzere,
genç adam.

"Eğer bunca asker, benim ağzımdan çıkacaklara muhtaç bekliyorlarsa;
bunun tek sebebi, tanrıçalarının ölmüş olmasıdır." dedi ve Beren\'in
suratına bir defa daha bakabilecek kadar döndürdü bedenini.

"Öyleyse bir planın var, değil mi?" diye sordu Marcus.

Hiçbir cevap vermeden kafasını sallayan Alaik, kararlı bakışları ile
eski dostuna bir mesaj verebilmeyi başarmıştı.

"O halde bu işi konuşmak için bir şekilde buluşmak zorundayız."

"Konuşacağımız, tartışacağımız bir şey yok, Marcus." dedi Alaik.

Ardında, geçen zaman zarfında, sayıları daha da artmış rahip ve
askerlerden oluşan ufak bir ordu ile bekliyordu, yıkıntı dağının
eteklerinde. Herhangi bir tehlike arz etmiyordu belki, kendilerine ve
işgalcilere aylarca direnebilmiş ve hayatta kalmayı başarmış, üstün
olduklarını kanıtlamış insanlar karşısında. Belki bir yanı, onları
tehlikeye atmayı hiçbir vakit istememişti.

"Olacak tek şey, Kara El\'in, kavgasını yarım bırakmamasıdır. Öyle de
bitmelidir, bir avuç delinin gereğinden fazla uzattığı bu hikaye."

Ardında, geçen zaman zarfında, iyiden iyiye toplanmış birliklerden
oluşan büyükçe bir ordu ile şehrin, hatta gezegenin etrafında yükselen
sirenler eşliğinde bekliyordu, solmaya başlayan kubbenin koruduğu devasa
yıkıntının orta yerinde, birkaç binanın arasında kalan terk edilmiş
blokta. Beton yapıların kıyılarından köşelerinden uçuşmaya başlayan ufak
araçlar, aylar evvel bu gezegeni yıkmaya gelen arı sürüsü gibi
yüceliklerini ortaya koymaya başlamaktaydılar, kubbenin dışında dahi.
Karşılık verme vaktinin üzerinden o kadar uzun bir vakit geçmişti ki,
kendi iradesini bağladığı o kadının ölümü için gözyaşı dökebilecek kadar
bile bağı kalmamıştı rahibin.

"Karargahlarınıza dönün." diye seslendi Alaik, dostlarının gözünde
büyümeye devam ederken;

"Bizden geriye kalanları korumak zorunda hissetmiyorsak; Kara El,
anlamını yitirmiş demektir."

Devasa kubbe çökerken, batmakta olan güneşi kapatan faktörler artmaya
başlamış, düşman kovanlar arasındaki sessiz sedasız bir el satranç
oyunu, hedeflediği tansiyonu henüz elde etmeye başlamaktaydı.

Gözünün altındaki şişiğin inmeye niyeti yok gibi görünüyordu, kendisine
tahsis edilen hücreden bozma odasının, grinin tonlarından seçip
beğenilmiş duvarındaki aynada. Suların akıyor olmasının ne kadar büyük
bir lütuf olduğunu bilebilmek için bu savaşa ve bu savaşın lüks
yoksulluğuna ihtiyaç duymamıştı, yaşlı adam. Yara bere içindeki eline
sardığı, hafif kanlı bezi, birkaç damlasına ihtiyaç duyduğu musluğun
altında tuttu ve parlak taşlardan daha kıymetli bir kaynağın akıp
gitmesine engel oldu ve ihtiyaç duyduğu ıslaklığı, çenesindeki yarayı
temizlemek için kullandı.

Bu sırada, kendisine verilmiş, manşetlerini dirseklerine kadar
kıvırdığı, soluk beyaz gömleğin üzerine ne kan, ne de su damlamaması
için özen gösteriyordu. Sanki asla kirlenmeyecekmiş, hiçbir vakit kana
boğulmayacakmış gibi.

"Daha kötü günler gördük." diye söylendi.

Artık sızısını dahi hissetmediği şişlikler beş dakikada inmeyecekti.
Fakat gözlerini, aynanın kenarına, lavabonun üzerine indirdiği vakit,
bir tanıdığından aşırdığı ufak bir fotoğraf takılıyordu ki aklına;
karşılaştığı fiziksel problemlerin yakamadığı canını acıtmayı
başarıyoru. Neden burada olduğunu, neden bu kadar dayak yediğini
hatırlatıyordu, bencil bünyesine. Bencilliğe yenik düştüğü vakitleri
sorgulaması için baskı uyguluyordu.

Gözlerini kaçırıp bezi elinden ayırdı ve gençlik yıllarından beri içine
işlemiş paranoya gereği alnına götürüp birkaç saniyeliğine, kapalı
gözlerle, olmayan ateşinin düşmesini bekledi. Nedenini hiç anlayamamıştı
bu durumun; hep havale geçirecek sıcaklığa eriştiğini düşünürdü. Oysa
veba dönemlerini yaşamamıştı ve tecrübe ettiği savaş sahnesi, her ne
kadar ruh halini etkileyebilecek yeterlilikte yokluğa ve hastalığa
sebebiyet vermişse de, morfine bağımlı kalmamış olmanın verdiği huzur
ile hayatına devam edebilecek kadar şanslı görüyordu kendini.

Ateşi falan yoktu. Dikkatini, aynadaki yansımasından ayırmadan,
arkasında kalan ranzaya geriledi ve bezi ensesine dayayıp bacaklarını
dinlenmeye çekti. Bunca yıl, dünyanın en rahat yataklarında rahatsızlık
içinde uyumuş olmak karşısında, bu hücre ranzası bir lüks gibi
görünüyordu. Lakin sırtını bir defa o yatağa yasladığı vakit, o an için
ne kadar rahat ve huzurlu olduğunu anlaması çok uzun sürmemişti.
Ensesindeki ıslaklık dahi rahatsız edemiyordu yaşlı adamı.

Fakat uyuyamayacaktı. Göğüs kafesinde batık ukteler gevşeyip sıkışırken,
öylesine yatıp dinlenebilecek vakti olduğuna inanmıyordu. Ancak ağrıdan
ölen gözlerini kapatmaya duyduğu ihtiyaç, kendi kendine çektirmek
istediği ceza ile çakışmalı ve gereken uzunlukta tecrübe etmeliydi bu
cehennemi.

Önce rastgele düşünceler arasında sıcak ve yumuşak bir köşe beğendi
kendine. Yansımalarından oluşan bir derlemeyi izlemeye başladı, ani
acılar çekip eşik değerini yükseltebilmek için. Sevdiği, nefret ettiği,
vicdan azabına sebep olmuş herkesi bir araya topladı ve oturaklı bir
profesyonellik ile kataloğun içine bıraktı düşüncelerini. O kadar
serbest, o kadar kontrolsüzdü ki, bilincinin kapanmasına dahi gerek
duymamıştı bedeni. Gözlerinin ağırlığı yavaş yavaş azalırken, göğsündeki
baskı, yılların acısını çıkarmakta ve uyku haline geçmeden, hayal
dünyasındaki görüş alanını karartmaktaydı.

İstemsizce kaldırdı kollarını, bir anda. Ranzanın üst katına, yatağı
taşıyan örgülere geçirdi parmaklarını. Gözlerini bir saniye bile açmadan
bedenini yukarı çekti ve kaslarının gerilmesini sağladı. Artık hiçbir
şey düşünmüyor, göz kapakları hariç bir görüntüye şahit olmuyordu.
Ağrıları geçmiş, sırtı rahatlamış ve üzerinde yattığı göçük yeterince
ısınmıştı.

Koridorun uzak bir köşesinden yükselen tartışma sesleri daha anlaşılır
hale gelmeye başlarken, kulaklarını kullanabilme yetisine yeniden
kavuşmuştu, yaşlı adam. Ukteleri doldurma vaktinin geldiğini düşünüyordu
artık.

Bir daha kapatmamak üzere açtı gözlerini ve kendini, ranzanın dışına
atıp hızlı adımlarla hücrenin demir kapısına yöneldi. Lakin asla geri
dönmemek üzere çıkış yaptığı düşüncesine o kadar bağlı hissediyordu ki,
unuttuğu birkaç eşyayı almak üzere hareketine son verdi; önce lavabonun
üzerindeki resmi alıp katlayarak cebine koydu, hemen ardından ranzanın
ikinci katında bulunan yastığın altından açık usturasını çekip çıkarıp
güvenli hale getirdi ve demir kapıya yöneldi, bütün sakinliği ile.
Unuttuğu son detay, ranzanın kenarına asılı duran, kahverengi kolsuz
ceket idi.

Kendini kapı eşiğinden dışarı sarkıttı ve delici bakışlarıyla sesin
geldiği yana çevirdi kafasını, birkaç kelimeyi çekip çıkarabilmek ve
olayı, konuya henüz dahil olmadan, anlayabilmek için. Özenle düzelttiği
gömleğinin üzerine ceketi geçirip, belini sıkı tutması için ilikledi.
Omuriliği hizasından inmeye başlayan bir minik damlayı hissettiği anda
bezi çekip yeniden eline doladı ve tırnak uçlarını beze batırıp kaşımaya
başladı.

"Buraya gelip şov yapan iki garip yaratığı dinleyecek halimiz yok!" diye
bağırıyordu, ince bir ses;

"Eğer Beren savaşa gitmek istiyorsa, kendi bilir!"

Duydukları, yeterince açıklayıcı olmuştu. Anlamadığı şey, işgale karşı
bu kadar sınırlı imkan ile nasıl bir potansiyele sahip olduklarıydı.
Eğer Beren ve Marcus, Şaman\'ın söylediklerine göre hareket etmeye ikna
olmuş ve bir şekilde bu kavgaya dahil olmak niyetindeydiler ise,
buradaki insanların bilmedikleri birkaç detayı aktarmakta fazlasıyla
başarısız olmuş olmaları kuvvetle muhtemel idi. Zira bir hiç uğruna,
yeterince acı çekmiş, yokluktan fazlasına sahip olmayan bunca zavallının
hayatlarını tehlikeye atmayacakları aşikardı.

"Pencereden dışarıya baktığında ne görüyorsun? Hah?"

Daha kalın ve otoriter bir ses yükselmişti, kalabalığın içinden. Daha
önce sesini duyduğu bir adamın serzenişiydi bu.

"Bir yerden başlamayacaksak, hiçbir zaman başlayamayacağız. Şansımız
olmayacak! Beren ve diğerleri dışarıdalar, çünkü bir çözüm yolu aramak
için ellerini taşın altına koymaktan çekinmiyorlar!"

Kapı eşiğine ulaştığında, sesini duyduğu adamın, pek zorlanmadan bu
kalabalığı kontrol altına alıp ikna etmenin kıyısına getirdiğine şahit
olmuştu bile. Kabul etmesi gerekiyordu ki; Beren, ne yaptıklarını bilen
insanlardan seçmişti, sağ kolu olacak bireyleri.

"Aynı şeyi bizlerde yapacağız ve bir şekilde destek vereceğiz."

"Planlarının ne olduğunu biliyor muyuz?" diye sordu Jaros, kapı eşiğine
omzunu yaslamış, bir vakitler yemekhane olarak kullanılmış mekanda
toplanmış insanları izlerken.

Bulunduğu yöne dönen bakışlar, iyi haberler getirmemiş, sürüye yabancı
bu yaşlı kurda pek dost canlısı yaklaşımlarda bulunmuyorlardı. En
azından Benedict, aynı suçlayıcı surat ifadesini yöneltmeyecek kadar
fazlasına şahit olmuştu yaşlı kurt ile birlikte. Bu nedenle, sorusunu
yönlettiği kişi, yemekhanedeki tek baskın birey olmuştu.

"Sayıca az olduğunuzu biliyorlar ve halen yardımınıza başvuruyorlarsa,
ya çok iyi bir planları var, ya da sadece günü kurtarmaya çalışıyorlar."

"Anlattıklarını defalarca işittin, Jaros. Yapmak istediklerine inanmasak
dahi, bir çıkar yolumuzun olmadığını biliyorsun." diye cevapladı
Benedict ve dikkatini, etrafındaki insanlara çevirip ekledi;

"Arkalarını dönüp gitmeyecekler. Hepimiz bunun farkındayız. - Kendinize
yalan söylemekten vazgeçin."

Yeterince korkuya kapılmış kalabalığı gözden geçiren Jaros, kafasını
sallayarak adamın haklılığını onayladı ve aklından hiçbir zaman
çıkaramayacağından korktuğu o fotoğraf karesinin yarattığı ize bir defa
daha iç geçirip kendini öne attı.

"Bunla-"

"Kapa çeneni."

Kalabalığın içindeki çatlak seslerden birini ani bir hareket ile
susturan yaşlı adam, fotoğrafı cebinden çıkardığı gibi eski dostu ile
göz göze gelmişti. Kısık göz kapaklarından edindiği etkileyici duruşu,
yeterli sessizliği sağlamak için birebir görünüyordu. Kimse bu adamın
karşısına çıkacak kadar cesur değildi, açıkça.

"Ya iyi saklanırsınız, ya da iyi avlarsınız. Defalarca fırsat
kaçırabilecek lükse sahip değilsiniz hiçbiriniz. - Bu nedenle, içinizde
kavga etmek isteyen varsa bizimle gelsin; diğerleri saklanmaya devam
edebilirler." dedi ve Benedict\'e kafasıyla işaret edip girdiği kapıya
yönelirken ekledi;

"Eğer Beren bu savaşa dahil olmak istiyorsa, ilk elden destek
vereceğimiz aşikar. Fakat en az hasar ile kurtulup kurtulamayacağımız
bir muamma."

Koridorda bir kasırgaya dönüşen Jaros\'a koşar adımlarla yetişen
Benedict, bütün ciddiyeti ile aslında hala güvenmediği bu adamın
fikirlerine ortak olmak istiyordu.

"Aklında ne var?"

"Eğer Vladmir'in haberinde biraz bile doğruluk payı var ise, eş zamanlı
saldıracaklar ama ne zaman saldıracaklarını bilemeyecekler."

"Farkındayım, Palemari; bir fikrin olup olmadığını merak ediyorum
sadece."

"Var. - Kuzeydoğuda kalan binayı iyi biliyorum. Ufak bir grup ile uzunca
bir süre zaptedilebilir." dedi Jaros, kendinden fazlasıyla emin ama
hafif acı bir tonlama ile;

"Fakat sonrası hakkında hiçbir fikrimin olmayışı beni deli ediyor. Şaman
karakteri ışık saçan bir tip değil."

"Yani?" diye sordu Benedict, meraktan uzak bir surat ve yavaş yavaş
etraflarında toplanan eli silahlı insanları koordine etmeye çalışan bir
vücut ile.

"Şu Vladmir denilen asker bozuntusu ile bir diyaloğa ihtiyacımız var.
Boş yere adamlarının ölmesini istediğini zannetmiyorum."

Jaros\'un gerçekçliği korkunç fakat dürüsttü. Ne kadar can sıkıcı olursa
olsun, gerçekleri, insanların kafalarının bir köşesine kazıyabilmek,
onlar bilmeseler bile bedenlerini motive edebilmek için mükemmel bir
yöntem idi. İnsanların strese verdikleri tepkiler ile yarattıkları
mucizelere ve aynı zamanda tüm dünyalarını kendi başlarına yıkışlarına
defalarca şahit olmuştu, yaşlı kurt; sürünün lideri.

"Ya yarına öleceğiz, ya yarın için."

Savaş zamanında pek çok insanın hayatını kurtardığını düşünmek
isteyeceğiniz bu sığınaklar, eski şehrin altını boydan boya geziyor,
siperler ile bağlanıp bir takım bina ve depoların, özellikle de eski
fabrikaların bodrum katlarına kadar ulaşıyordu. Fonksiyonel olması için
özenle yeraltına döşenmiş bu uzun koridorlar, savaşın izlerinden çoktan
arınmış ve turistik mekanlar halini almıştı. Bir müze gibi işletiliyor,
üzerinden çok zaman geçmemiş savaş halini bir fırsata dönüştürüyor ve
satışa sunuyordu. Anlaşılan, şu ana kadar da fazlasıyla başarılı
olmuştu. Çabuk unutmaya yüz tutmuş bir toplumun yeni eseri halini
almıştı. Hiç kazanmadıkları savaşa dair bir ukteydi bütün bunlar. Ve
şimdi, gerçekten işe yarıyorlardı.

İlk savaşın gölgesinde kapatılmış, askeri malzemeleri saklamak ve mevzi
inşa etmek için kullanılmış bir deponun bodrum katından, daracık bir
kapıdan geçip çıkmışlardı geniş mekana. Dönemine uygun dizayn edilmiş
buğuya boğulmuş camlar, duvarların çatı ile bulaşacağı ince çizgiden
birkaç adım ötesinde kalmış, bugüne dek yenilenmemişlerdi. Güneşin
doğduğu ve battığı anları ifade edebilmek için bu yüksekliğe erişmiş ve
savaş zamanında bu deponun korunaklı kalmasına yardımcı olmuşlardı.

Deponun içinde ne vardı ise, Jaros doğmadan önce boşaltılmıştı.
Muhtemelen eline silah verildiği gençlik dönemlerinde de bu depo hiçbir
işlev görmemişti. Terk edilmiş eski şehrin harabeleri arasında kaldığı
için de, sadece bir müze girişi olmaktan öteye gidememişti.

Deponun diğer tarafında, kapalı devasa kapılarının önünde, büyükçe bir
askeri araç ve aracın çevresinde birkaç eli silahlı asker bekliyordu.
Ancak, bu askerlerin hiçbiri ne bu insanlar için çarpışmaya gelmişti, ne
de bu dünyayı umursamıyorlardı. Biri hariç, hepsinin suratını kaplayan
gaz maskeleri, olası bir kimyasal silaha maruz kalacakmış hissiyatını
derinden empoze ediyordu insanın bünyesine. Ne elleri tetikteydi, ne de
gözcü dikmişlerdi herhangi bir noktaya. Ancak rahat değillerdi ve Jaros
ile Benedict\'in sahneye girişlerinden irkildikleri belliydi.

"Adamlarının yanında dur. Silahlarını göstermesin ama tetikte olsunlar."
diye fısıldadı Jaros, Benedict\'e doğrulmadan ve gözlerini, düşman mı
dost mu olduğu belli olmayan topluluktan ayırmadan.

Yaşlı adamın dediklerini yapmaktan çekinmeyen Benedict, bir asker
olmanın verdiği disiplin gereği, kendine üst bellediği tecrübeli bir
başka askerin dediklerini harfiyen yerine getiriyor ve takım olarak
çalışmanın verdiği rahatlık ile tetik parmağındaki olası titremenin
önüne geçiyordu mükemmel bir kontrol ile.

Jaros, önündekilerden hangisi ile konuşacağını biliyordu. Uzaylı
yaratığın sağ kolu gibi görünmeye başlamış olan, eskiden beri tanıdığı
karakter ile. Müttefikleri rahatsız olmuş ve iki grup arasında kalan
simetri noktasına yaklaşmakta iken, kendisi araca sırtını vermiş,
takmaya niyeti olmayan gaz maskesiyle oynayan; iyi adam gibi
görünebilecek iken, asla iyi adamı oynamayı seçmemiş olan ile. Vladmir.

"Beren ve Marcus!" diye seslendi Jaros, önceliğini belirtip gözdağı
verirken ve hemen ardından emir veren ses tonu ile ekledi;

"Neden burada değiller?"

Gaz maskesini, aracın açık kapısından içeri fırlatan Vladmir, bedenini
doğrultup bu perdeyi oynamak istediğine işaret olarak yaşlı adamı bir
iletişim kanalı olarak kabul etmişti.

"Buraya gelmeleri gerekmiyordu. Eski dostunuz Alaik ile görüşmek
istediler."

Dostane bir tavır sergilemekten yana olan Vladmir, eklemek zorunda
hissetti ve bakışlarını Benedict\'e çevirdi;

"Merak etmeyin, ikisi de iyi durumdalar. Ordu\'nun yeni komutanı Alaik
de bu dahil. Sanıyorum, hepsi Clementi\'nin peşine düştüler."

"Neyin değiştiğini bana anlatmak ister misin, evlat? Çünkü bunca insanı
savaşa sürüklemek istiyorsan, sadece görünüp kaçmaktan fazlasını yapman
gerekecek."

Ağır bir çatışmaya hazırlıklı kuşamı ve heybeti ile milislerin
karşısında duran genç rahip, gözlerini yaşlı ve fazlasıyla tehlikeli
adamdan ayırmadan, sol eliyle yanında bulunan diğer rahiplere rahat
olmaları için işaret verdi. Çok zaman geçmeden bütün rahipler bir kenara
geçmiş ama hiçbir silahlı militanı görüş alanlarından çıkarmamışlardı.

Bazılarının eldiven yerine üç parmaklı metal pençeler takıyor olmaları,
Benedict\'in gözünden kaçmamıştı. Bu rahiplerin insan olduklarından
şüphe ediyordu ve Jaros\'un aynı fikirde olduğundan emin di. Lakin bu
sahneden kan çıkmaması için kendi adamlarına aynı rahatlığı sağlamaları
için işaret vermek zorundaydı. Hemen ardından, herkesi görüş alanında
tutabileceği geniş bir açıya çekti kendini. Parmağının tetikte olması
gerekmiyordu.

"Alessa, tanıyorsunuz veya tanımıyorsunuz, ortadan kalktı. Alaik,
ordunun tam kontrolünü ele geçirdi ve bu işe son verecek saldırı için
harekete geçti bile."

Jaros ile orta noktada buluşmuş olan Vladmir ile yaşlı adam arasında bir
metre kadar mesafe kalmıştı.

"Fakat saldırının tek başına etkili olması mümkün değil. İşgalciler,
kara harekatı için daha fazla kuvveti yeryüzüne indirdiler, yakın bir
zamanda. Alaik\'in ordusu, bu gücü tek başına yenme şansına sahip, fakat
problem kara kuvvetlerini ezip geçmek değil."

"Gemi." dedi Jaros;

"Esas sorun o gemiyi indirebilmek."

"Kesinlikle öyle." diye onayladı Vladmir, gülümseyerek.

"Anladığım kadarıyla o kalkanları indirmeniz mümkün değil. Ve şehrin
kalkanları bir şekilde indiğine göre o gemi olası bir saldırıya
geçebilir."

"Durum sandığınızdan daha da kötü." diyerek Jaros\'u ve herkesi
bilgilendirmek için çıkıştı, genç rahip;

"O geminin hangarlarından akan şeffaf şey, bu gezegeni yiyor."

Gözleri faltaşı gibi açılmış Benedict, anlam veremediği bu sözlerin
kaynağına bir adım daha yaklaşmış, etrafa dağılmış adamları da farklı
bir tepki vermemişti duyduklarına.

"Süreç uzun sürebilir ama eğer başarılı olursa, kuvvetlerini geri çeker
ve gezegeni sistemden silip kaçabilirler. Bu sırada bütün canlılığı yok
etmiş olacaklarını eklememe gerek bile yok."

"Ne tür bir teknoloji bu?" diye sordu Jaros;

"Nasıl durdurabiliyorsunuz bunu?"

Vladmir, gerçekleştirmek zorunda olmadığı bir ikna çabasının içinde
olduğunun bilincinde bakınıyordu etrafına. Bu bir blöf savaşı değildi ve
sorusunun ardından düşüncelere dalan bir genç adamı gördüğünde, olan
bitenin bu dünyadan ve kendi hayatlarından daha büyük olduğunu anlamıştı
Jaros.

"Kimsin sen, Vladmir?" diye sordu yaşlı adam.

Genç rahibin bakışları yeniden Jaros\'a dönmüştü. Sadece Vladmir değildi
bu defa; bütün rahipleri pür dikkat olan biteni izliyorlardı.

"Burada olan bitenin hiçbir önemi yok, Palemari."

"Önemsiz bir operasyona göre fazla zaman harcamadın mı burada, Vladmir?
Merfr\'ün ve Clementi\'nin yanında fazla zaman geçirdiğini iyi
biliyorum. Ve inan bana, problemli bir arkaplan okuduğumda çok ama çok
iyi hatırlarım ben."

Jaros\'un korkutucu bir dürüstlüğü vardı. Fazlasıyla direkt ve yeterince
etkileyici bir yaklaşımda bulunuyordu. Ne olup bittiğini anlamaya
çalışması, fazlasıyla ürkütücü gelebilirdi, fakat ne kadar haklı
olduğunu kabullenmemek, bu safhada inkara yönelmek olacaktı.

"Ben sadece kendi evimin yok olmaması için çabalıyorum." dedi ve
ardındaki rahipleri gösterdi;

"Hepimiz bunun için uğraşıyoruz. Bu gezegene düşmemiz bir tesadüften
fazlası değil. Sizin tek suçunuz, bir manyağın rastgele bu sistemde bu
dünyayı hedef almış olması."

Cebinden ufak, oval bir cihaz çıkarıp kontrol etti Vladmir. Bu sırada
konuşmaya devam ediyordu.

"Ve emin olun, bu manyağı avlamaz isek, çok şey kaybedeceğiz."

"O gemiye nasıl çıkacaksınız peki?" diye sordu Jaros;

"O kalkanların çıktıkları yerler belli ve kuş uçurtmadıklarından da
eminim. Bunu nasıl başaracağınızı benimle paylaş ve bir şekilde tartışma
ortamından sıyrılıp harekete geçmeye çalışalım."

"O gemiye adım atmayacağız, Jaros." dedi Vladmir;

"Gemi yıkılacak." diye ekledi ve elindeki cihazın ekranını çevirdi,
yaşlı adam ve ardında kalan herkese;

"Kalkanlar indirildikten sonra ateş açacağız ve hangarı havaya
uçuracağız. Böylece hasat sona erecek ve gemi, hasat edilmiş
kütleçekimine maruz kalacak. Patlama dahi olamayacak."

Cihazın ekranında, üç boyutlu planları görünen kalkan oluşturan
mekanizmaların ve yanlarında ek bulunan uçaksavar modüllerine dair
bilgiler yer alıyordu. Şemaları dikkatlice izleyen Jaros, işleyiş
biçimlerini hemen anlamayı başarmış ve bu planın nereye gittiğini
hemencecik kavramıştı.

"Alaik\'in ordusu hakkında bilmemiz gereken bir şey var mı?" diye sordu
Jaros, olayların arkaplanını anlamaya çalışmaktan vazgeçerek;

"Ellerinde bütün bir ülkenin ordusu ve tehçizatı bulunuyorken, bir milis
grubun ayağına gelmeniz pek mantıklı değil. Anlatmadığın ne var,
Vladmir?"

Artık ölçülecek bir değer kalmadığının farkında olan genç rahip,
tehlikeli bir oyunun içinde olduklarını hissettirmeme çabasından
vazgeçmekten yana ve açık sözlü olmaya fazlasıyla yatkındı.

"Onlar, sadece ve sadece öldürmek için ilerliyorlar, cadde cadde, sokak
sokak. Tanrıçalarından emir almadıkları için ne organize olabilirler, ne
de stratejik davranabilirler. Yeni komutanları, her ne kadar Alaik\'in
ta kendisi olsa da, öldürdükleri sayıyı umursayacaklar ve dost ile
düşman ayırt edeceklerini iddia etmek pek mümkün olmayacak. En azından,
bir noktadan sonra."

"Yem olarak kullanacaksınız." diye çıkıştı Benedict;

"Tanrıçalarını öldürmenizin nedeni buydu, değil mi?"

Arkasını kolladığını bildiği adamın nokta vuruşuna katılan Jaros,
gözlerini bir an bile olsun genç rahipten ayırmıyor, silahına güvendiği
askerin konuşmasına izin verirken, bir beden oldukları sinyalini
yayıyordu, eşsiz bir özgüven ve güçlü bir duruşla.

"Öldüren biz değildik, elbett-"

"Dostun Şaman biraz fazla konuştu, Vladmir." diye rahibin sözünü kesti
Jaros;

"Bir taşla kaç kuş vurduğunuzu kestirmem imkansız, şimdilik. Ancak
nereye varacağını anlayabiliyorum."

"Büyük bir kargaşa içinde, ufak bir grubu yönlendirerek o gemiye ne
yolluyorsanız işe yaramasını bekleyeceksiniz." diyerek Jaros\'un varmaya
çalıştığı noktayı tamamlamıştı Benedict.

Milislere gelen özgüven, eli silahlı adamların onaylayıcı ve keskin
bakışları ile bir olmuş, rahip grubuna gözdağı vermeye yetmişti. Açık
bir manipülasyon çabası karşısında, bu bir grup insanın ne kadar efektif
ve objektif yaklaşımlarla bütünü ele alabileceklerini göstermişlerdi.
Elbette işin ucunda devasa bir piyangonun gülümseyen yüzü yatıyordu ve
zaten bu yüzden hayatta; bu olaylara şahit olabiliyorlardı. Ancak,
anlaşılan oydu ki, iyi adamları oynayan bu grubun sesi fazlasıyla çatlak
ve ağızları içten pazarlık kokuyordu.

Duydukları, genç rahibin gülümsemesine neden olmuştu. Bir şeyler
saklamak zorunda hissetmiyordu, en başından beri ve aslında, üstü olan
Şaman\'ın oyununu oynamaktan da sıkılmıştı.

"Bütün geceyi, burada konuşarak geçirmek istiyorsanız, yanımızda birkaç
güzel içki getirdik, muhtemelen sizi öldürmeye yetecek kadar. Ben sadece
aldığım emirleri yerine getiriyorum."

Başını sertçe kaldırıp, yaşlı adamın ardında kalan grubu süzerek sesini
biraz daha yükseltti Vladmir;

"Ve emin olun, eğer bizimle işbirliği yapmazsanız ve biz başarısız
olursak, bu gezegende yaşama şansınız kalmayacak."

"Bunu anlamak için geldiğin yeri görmeme gerek yok, çocuk." diye çıkıştı
Jaros.

"Biliyorum, Palemari."

Vladmir\'in gözleri tehditkar bakışlar atıyor olsa da, içindeki ufak bir
parça insan halen sezilebiliyordu. Bu yüzden, varmak istediği konuya
hemen giriş yaptı;

"Yapacağınız yardımın bir karşılığı olacak. Şaman, sizi bu gezegende
bırakmaya niyetli değil. Bizimle beraber Elora\'ya geleceksiniz. En
azından bu teklifi sunacaklar. Fakat fazla vaktiniz olmayacak; bu koca
kaya parçasının ne kadar zamanı kaldığını kestirmek mümkün değil."

Kısa süren sessizliğin tek sebebi, ortaya koyulan teklifin gerçekçiliği
ve kimin öne çıkıp herkes adına konuşması gerektiğinin belli
olmamasıydı. Ancak Benedict, ne sorulması gerektiğini ve neyi
sorgulayacağını iyi biliyordu.

"Beren bu konuda ne düşünüyor?"

O ana kadar Merfr ile birlikte bütün işleri yürütmüş olan genç kadının
kısa süren yokluğu dahi grup içerisinde çatışmalara neden olmuştu ve
Benedict, bir noktadan sonra bu kadar sivili bir arada tutabileceğini
düşünmüyordu. Açıkçası aklındaki esas sorun, geri dönmeleri halinde
insanlara ne anlatacakları ve nasıl ikna edecekleriydi. Bu nedenle,
özellikle de Merfr\'ün gidişi ardından, Beren\'in önemini iyi
tartabiliyordu. İnsanlar üzerindeki etkisini; insanların nasıl çaresizce
böyle bir liderliğe ihtiyaç duyduklarını.

Ancak, alacağı cevap tatmin edici olmayacak, umut parçalarında dahi
çatlaklar açmaya yetecekti;

"Korkarım, liderinizin gözü bu savaştan galip çıkmaktan başka bir şey
görmemeye başladı. Umrunda olduğunu zannetmiyorum."

"O halde, dokunduğunuz her şeyi paramparça etmeyi iyi biliyorsunuz."
diye çıkıştı Jaros ve karşısındaki adamın ne diyeceğini umursamadan
ardına, özellikle de Benedict\'e baktı;

"Eğer hala bunu yapmak istiyorsanız, bir adım öne çıkın." dedi ve
Vladmir ile rahip takımına bir daha bakıp ekledi;

"Çünkü işin sonunda ölmek ve yine de eli boş kalmak var. En azından bana
başka bir fikir vermediniz."

Her şeyin yoluna gireceği düşüncesi dışında, içinde bir parça bile ümit
yeşermeyen Vladmir, yakınındaki bir rahibe kafasıyla işaret etti. Jaros
liderliğindeki ufak milis grup, fabrikanın çıkışına yönelirken, devasa
kapıları açarak dışarıda kalmış uzak çatışma seslerinin içeri dolmasına
sebep olmuşlardı. Fabrikanın dışında, yıkık binaların arasında, kuşatma
altındaki koca şehrin üzerinde batan güneşin son ışıkları vuruyordu,
rahiplerin araçlarının üzerine.

Dünyanın dört bir yanından yükselen vızıltılar, her şeyin başladığı bu
şehre çökmek, bu medeniyeti paramparça etmek için yaklaşıyorlardı. Artık
bu savaş, kocaman, rastgele bir atış sahasına dönüşmüş ve belirsiz
fraksiyonların, anlamsız kan avını tarihin görünmez sayfalarına
kazıyordu.

Kubbenin son santimetreleri kar gibi çökmüştü şehrin üzerine, yağmaya
devam ediyordu. Evrenin bittiği noktadan, dünyanın bu ücra köşesine
uzanan günbatımı cilalıyordu paslı metal parçaları ve kuma dönmüş beton
yığınlarını. Halen ayakta kalmayı başarabilmiş birkaç çatının içinde
saklı kalmış insan yapımı ölüm makineleri, başka ölüm makinelerinin
vızıltıları altında sakince bekliyorlardı, bu kaotik ortama dahil
olacakları saniyeleri. Binlerce yıl sürmüş bir medeniyetin, onlarca yıl
ayakta kalmış devasa sığınağının temellerini dakikalar içerisinde sökmek
için yaratılmış; hayat şartlarının kendilerine hak gördüğü
adaletsizliğin sürüklediği her canlıyı, ayrım yapmaksızın, bilinmezliğe
yolcu etmek için dizayn edilmişlerdi.

Ana gemiyi saran kalkanların çevresinde bitmiş işgalci araçlar, nedenini
bilmedikleri bir kavga için son nefeslerini vermeye hazır; şehrin
semasından yükselen, güneşin vurduğu yerden şaha kalkmış, bu gezegenin
yürek burkan ama acımasız tacirleriyle çarpışmak zorunlu kılınmıştı.
Harabe sokakların arasından duyulan silah sesleri azalmış, daha tedirgin
birkaç dakikanın haberciliğini yansıtıyordu. Bunca zaman ne bir menzil
değişmiş, ne verilen kayıpların bir manası olmuştu. Sadece ve sadece
insan seslerinden men edilmiş kaldırım taşlarının arasına örülmüş tel
örgülerin bir önemi bulunuyordu.

Belliydi, ana geminin bir yardımı dokunmayacaktı bu çarpışmaya. Şehrin
göbeğine bir delik açmakla meşgul devasa geminin içinde kimsenin kalıp
kalmadığı bile bir muamma iken, tek dertlerinin işlerini bitirip gitmek
olduğunu biliyordu herkes. Lakin çarpışan iki grubun da derdi bu değildi
ve hiçbir vakit böyle olmamıştı. Biri sadece öldürmek için sessiz
marşlarını mırıldanıyor, diğerleri ise neden bu gezegende kapana
kısıldıklarını bilmeden emirleri yerine getiriyorlardı. Dilsizce
katlediyorlardı birbirlerini ve diplomasi gibi bir seçeneğin
imkansızlığı batıyordu gözlere, ilk günden bu yana.

Ancak, izledikleri bu manzara dahil olacak iki kişinin -belki daha
fazlasının- uzak bir binanın yüksek katlarından birinin kirli
pencerelerinden parlıyordu gözleri. Bir amaçları vardı, diğerlerinin
aksine, belliydi bu kadarı. Fakat amaçlarının yaratacağı ütopik
sonuçlara mı, yoksa kişisel çıkarlarına mı hizmet ettiklerini kendileri
dahi bilmiyorlardı artık. Bir yol seçmişler ve herkesi, sevdikleri her
minik detayı ve umursadıkları istisnasız her bireyi arkalarında bırakıp
kendilerine, kendilerinin biçtiği yolda ilerliyorlardı.

Kafasının içindeki sesleri umursamıyordu artık, Ernesto. Ne Alaik\'i
binadan fırlatışı, ne de Alessa\'nın bedeni önünde kanlı pençeleriyle
kendini buluşu bir şey ifade etmiyordu, bu zavallı bedene. Kişiliğini
kaybetmesi için anılarından olması gerekiyordu, biliyordu. Fakat ne
anılarından arınabilmiş, ne de benliğinin ellerinden sıkı sıkıya
tutamamıştı. Muazzam bir boşluğun içinde, kendi kütle çekiminden başka
bir kuvvet tanımamış bir yolculukta, ne yapabilecek iken yapmadığını
sayıklayarak ama sadece sayıklayarak, hissetmeden. Ne önü kalmış, ne
sağı-solu; ne ardına baktığında farklı bir tablo ile karşılaşacak. Kendi
sesini duyabilmek bir yanda dursun, bir başkasının kendisine seslenişini
asla işitemeyecek olmasına bile korkutucu bir soğukkanlılık ile göğüs
geriyordu.

Hayır, içinde bağıran bir ses yoktu. Sadece kim olduğunu bilmediği iki
figür, bazen kavga halinde, bazen birlikte çalışıyorlar. Bir amaçları
var mı, bilinmez. Fakat yapmaları gereken her şeyi yerine getiriyorlar
ki, bu noktaya kadar gelebilmiş, kimliksiz garip.

"Aniden hücuma geçebileceğimiz en yakın nokta burası. Eğer rahipler
saldırıya geçiyorlarsa, kendi araçlarını koruyacaklardır." dedi Tara.

Pencereden kendini ayırıp, bir fırtına gibi, bomboş katın ortasında
duran karartıya yöneldi, orada olup olmadığından emin olmadığı adamın ne
düşündüğünü umursamadan. Hiçbir şeyi hatırlamak, hiçbir konu hakkında
düşünmek istemiyordu genç kadın. Bu konuda da fazlasıyla başarılıydı.
Karatının önünde durup derin bir nefes alıp verdi ve nedenini heyecana
bağlamak için bin şahit gerekiyordu. Tek sebebi, ihtiyaç duyduğu bilgiye
kolayca ulaşabilmekti oysa.

Kendini bir makineden ayıran faktörleri, karartının büyük bir parçasını
oluşturan simsiyah çarşaf ile birlikte bir kenara fırlatmıştı. Bir çeşit
araçtı bu, kapısını açıp panellerini kontrol ettiği; dünyanın bihaber
olduğu bir teknolojiydi. Yine de aynı canlıların elinden çıktığı
anlaşılabilecek bir dizaynın ürünüydü.

Ancak kendi kendine söyleniyordu, aradığı şey bir helikopter idi,
deneysel bir araç değildi. Bu binanın çatısına çıkmalarının
gerekmemesinden anlamalıydı böyle bir sonuç ile karşılaşacağı. Lakin
uçurabilirdi, keskin hatları ve koyu rengi ile gecenin içinden ani bir
çıkış yapabilecek bu aracı.

"*Yeterince yakın değil.*" dedi Mangifos, Ernesto\'dan birkaç pencere
uzaktan izlerken bir başka dünya savaşını.

"*Hiçbir yer yeterince yakın değil.*" diye karşılık verdi Minei,
Tara\'nın kontrol etmekte olduğu araç ile ana gemiye olan mesafe
arasında gezdirirken gözlerini.

"Hangardan giriş yapsak dahi nereye gideceğimizi nereden bileceğiz?"
diye sordu Ernesto, dikkatini toplamış ve bir anda aracın yanında
bitmiş;

"Lucian, bu zulayı sürekli kontrolü altında tutuyor olacak mı?"

"Eğer aptal değilse, benim beklediğim bu." diye cevapladı Tara, çarşafın
geri kalanını odanın diğer yanına sürüklemiş, zamanı gelene kadar
kendini oyalıyor ama şaşkın olmaktan çok uzak;

"Yine de, o geminin içinde direniş ile karşılaşacağız, Clementi. Öyle
veya böyle Lucian\'a ulaşmak kolay olmayacak."

İçeride ne olup biteceğine dair zerre fikri bulunmayan Tara, bir an için
her şeyden uzaklaşıp güneşin doğduğu yerden şehre gölge düşüren lekeye
bakakalmıştı. Dünyası birbirine karışmış zavallı kadın, ne de olsa
sonuçlarını bilerek gönüllü olduğu gerçeği ile yüzleştiriyordu kendini
sürekli. Suratındaki sertlik, her adım atışında biraz daha katılaşıyor,
bir kardeşi olduğunu hatırlayışı bile yumuşatamıyordu göğsündeki kalın
yumruyu.

"*İçeri girdiğimiz zaman tartışırız bunları.*" diyerek Ernesto\'nun
sayılı düşünce hattını kesmişti Mangifos, ancak nedenini belirten Minei
olmuştu;

"*Vızıltılar yaklaşıyor!*"

Silah sesleri yeniden patlak vermeye başladığı o an, o anı yazabilecek
bir tarih kitabı yoktu. Çatışmaların yeniden başlaması, kimileri için
sığındığı çukurdan çıkıp kendine biçilmiş kaftanı giymek, bu pencereye
bir delik açıp kovanın öfkesine dahil olmak için bekleyenler için ise
atılacak bir sonraki adım anlamına geliyordu. Ancak hiçbir söz, hiçbir
betimeleme, derin sessizliğin ardından kopan fırtınanın orta yerindeki
doymak bilmeyen girabı anlatabilecek yetiye sahip değildi. O deniz
kokusunu, hiçbir tarih kitabı yazamamıştı ve bu günlerde olup bitenler
ise, belki hiçbir kaynağın sayfalarını süsleyemeyecekti.

"Gitmemiz lazım."

Aracın diğer kapısını açan Ernesto, ekstra bagajının çoktan arka
koltuklara yerleştiğinin bilinci ile yerine oturdu ve kafasını hızlıca
sola çevirip kontrol panelinin altına dikti gözlerini. Ancak dikkati,
ihtiyaç duyup duymadığını bile bilmediği bir başka canlının
hareketlerindeydi.

"Tara." dedi, ceset, bu defa gözlerini genç kadına dikmişti;

"Gitmeliyiz."

Elbette dikkatini çekebilmişti, gözbebeklerini ufuktaki kovandan
ayırmayan rahibenin. Ne olması gerektiğini biliyordu, genç kadın.
Kafasını bir an olsun bile baktığı noktadan ayırmadan aracın içine attı
kendini. Bir eliyle kapıyı kapatırken, diğer eliyle silahını koltuklar
arsında kalan boşluğa koyuyordu. İticileri hazır hale getirdikten sonra,
öfke dolu bakışlarını tavana çevirdi. Sallatının şiddetini ölçüyordu
gözleri.

"*Çok yakın.*" dedi seslerden birisi, ancak hangisi olduğunun hiçbir
önemi kalmamıştı artık.

"İçeri daldığımızda, Ernesto\..." diye lafa girdi Tara, araç yavaşça
yerden yükselirken;

"İçeri daldığımızda, ne benim hayatımın bir değeri kalacak, ne de senin
akıl sağlığının."

Bir deprem gibi binanın üzerine çöken vızıltılar, pencereleri kırılmaya
müsait hale getirmişlerdi dahi. Sağ pençesi ile kapının üzerindeki
korkuluğa tutunan Ernesto, Tara\'nın ağzından dökülenlere bu kadar
derinden sempati duyacağını düşünmemişti. Anlayabildiği kadarıyla,
hedefine yönlendirilen her yerinde tespite yetecek kadar duygu
kırıntıları taşıyordu.

Sessizlik, ateş edilen silahların susmasından veya titreşimin
imkansızlaştırılmasından öte bir kavram halini alıyordu böyle anlarda.
Yüksek bir binanın pencerelerinden fırlayan simsiyah bir hava aracı,
dünyanın bir ucundan kalkmış yüzlerce taşıtın arasına dalıp da son
sürat, bir mermi gibi; hatta tam anlamıyla, kelimenin tam manasıyla,
betimlemenin en realist yanıyla bir mermi olup hedefine verebileceği
rastgele fakat en etkili hasarla görevini yerine getirmek için yol
alıyor olsa da sessizliği delemeyecekti.

Bu sessizlik o kadar kopuktu ki gerçeklikten ve üzerine dizilmiş tüm
teorilerden; hislerden, hissedilmemiş her şeyden üstün gelmiş ama
varacağı son durakta en az şefkat, en az aşk kadar gerçekçi ve bir o
kadar da ulaşabileceği her noktayı, boşlukta asılı duran her parçacığı
kapsamak için mücadele eden.

Günün sonunda, hissetmeyen bir adam ve ne hissetmesi gerektiğini unutmuş
bir kadın, içinde bulundukları makinenin camlarından gözle görülebilecek
mermiler ve uzak ya da yakın başka makinelerin patladıkları anda
ivmelenmiş parçalar arasında yol alıyorlardı, devasa bir yapının karnına
saplanmak için. Uzak değildi artık, kalkanlar ve kalkanların ardından
yükselen gemi. Lakin kalan mesafeyi yüzmek demek, iğne dolu bir kuyunun
dibine uzanmak için rastgele kulaçlar atmak olacaktı.

Kovan bir defa çomağı tatmıştı; birbiri üzerinde uçuşan kan emiciler,
organize edilmemiş bir harekatın düzenli ordularının temsiliyetini
göndere çekmişlerdi bile, hesapsız kitapsız. Gölgeler altında kalmış
şehirden geriye ne kaldıysa, birer ikişer harabe üzerine harabe ekliyor
ve hiç kuşkusuz beraberlerinde çok sayıda canı karanlığa gömüyorlardı.
İnsan medeniyetinin görmediği garip savaş silahları, sokakların arasında
son sürat ilerlerken, dünya bir defa daha ölümün o soğuk, metal tadını
damağında eritmeye başlamıştı.

Manevra üzerine manevra bindirerek yolunu almaya çalışan Tara, özellikle
kendisiyle birlikte uçan helikopterleri siper edinmeye çalışıyor,
olabildiğince az silah ateşleyerek pürüzsüz bir geçit yaratmaya
çabalıyordu kendileri için. Konsantrasyonu derin olsa da,
tepkisizleşmeye başlamış vücudu için korkuyordu, içten içe. Ancak,
yanında oturan adamın ifadesizliğine bürüneceği düşüncesine yer
kalmamıştı, terlemeyen ve ısınmayan kafasının içerisinde. Pilotluğunu
yaptığı makine ile bütünleşmiş, tek beden haline gelmiş, deldiği havanın
keskin soğuğunu kalkan belliyordu, gücüne güç katan ilerleyişi ile
birlikte.

Fakat karartılar belirgindi bu süreçte. Karartılar, arka koltuktan
işaret ediyorlardı, ellerini dahi kaldırmadan, dikkatini dahi çevirmeden
ve tek kelime etmeden. Araç her manevra yapışında, biraz daha alması
gereken yörüngeye uyum sağlıyorken belirginleşiyordu, karartıların nokta
atışları.

"*Bizi koruyacaklar.*" diyordu karatılardan birisi;

"*Bizim için ölecekler.*"

Ancak bu defa ulaşmaya çalıştıkları sadece Clementi değildi.
Karartıların manipülasyonundan bihaber, aracı istikametine oturtan Tara,
kendileri için paramparça olan bilimum helikopterin şarapnellerini
parçalayarak ivmeleniyor; hızına hız kattıkça duyduğu öfkenin kendine
verdiği nihai kontrolün cazibesine kapılıyordu. Sağ yanında oturan
silahın neler yapabildiğine şahit olmak değildi artık niyeti, sadece ve
sadece karartıların kılavuzluğunda yüzüyordu, bir adadan diğerine.

Zaman bir ilüzyondu elbette. Hiçbiri de hayatta değildi hatta. Canlı
yoktu, sadece fonksiyonel vardı. Bir amaçtan diğerine ölüp gidenler ve
amaçları uğruna araç olanlar. Altında kalan gökdelenlere bir defa bile
bakmamıştı Tara. Ne Clementi farkındaydı, kalkanlara konak olmuş beton
kulelerin işgal altına düştüğünün, ne de o gemide bir yerlerde ölümsüz
varlığını sürdüren yanık suratlı adam.

Bir taşın üzerindeki alplerdi herkes. Birbirine öfke kusan komünler.
Fakat günün sonunda, iki sessiz yolcunun kısa sürmüş beraberliklerinin
son adımında, duyulmayan bir çığlık atıyorlardı içlerinden, isteseler de
istemeseler de. Öyle veya böyle bitecekti, bu zulüm, bu fedakarlık. Ne
yapmaya çalıştıklarını kendileri de bilmiyor olsalar bile; sadece
kendileri için yaşıyor olsalar dahi. Ya yarına, ya yarından önce.

"Üç dediğimde!"

Dinlemiyordu, Beren. Kimseyi dinleyemiyordu artık. Gözleri, başlarının
üzerindeki kavga mahallinin orta yerindeki bir aracın gidişatına
kilitlenmişti. Ana gemiyi koruyan kalkanın çevresinde, kendine uygun
ufak bir açıklık bakıyordu.

"Bir!"

"Beren! Kafanı eğ!"

Dikkatini başka yöne, gökte dalgalanan bir parça havuzunun patlamalarla
dolu görkemliliğinden ayrı bir tarafa verememesine rağmen elinden
bırakmıyordu silahını. Parmağı, tetiğin hemen yanında; bütün kasları
kaskatı kesilmiş, birisinin atacağı tokadı bekliyordu sanki beyni,
toparlanmak adına.

"İki!"

"Beren!"

Omzuna dokunan bir el vardı. Tanıdık, telaş içinde, sıcak.
Gözbebeklerinin büyümesine neden olabilecek kadar yakın.

Beren\'in omzunu, üzerinde bulundukları uzunca köprünün korkuluklarına
dayayan Marcus, kendine henüz gelebilmiş kadının, dalgınlıktan şimdi
çıkabilmiş gözleriyle karşı karşıya kalmıştı. İkisi de, köprü üzerindeki
kocaman bir beton saksının arkasına saklanmış, üzerilerine açılmış
ateşin korku dolu nefesinden sakınmaya çalışıyorlardı.

Tek kelime dahi etmesi gerekmiyordu, Beren\'in. Sadece bu adamın
gözlerinin içine bakabilirdi, ölünceye kadar.

"Şimdi!" diye bağırdı Vladmir, ve kum torbalarının ardından fırlattı
kendini.

Birkaç adım ileri atılan genç rahibin silahı elinde değil, omzuna
asılıydı. Ellerini ileri, iki yana açtı ve gücü yeteceği kadar ittirmeye
başladı boşluğu. Kırmızı bir alan belirdi, köprünün neredeyse yarısını
kapsayabilecek genişlikte ve önlerine çıkan her engeli süpürmek üzere
yere bitişik. Düşmanlarının, üzerilerine yağdırdıkları mermiler
geçemiyordu, Vladmir\'in çelik iradesini.

Rahibin iradesinin açtığı sipere verilecek ilk tepki Jaros\'un olmuştu.
Hınç dolu gözleriyle önce Marcus ve Beren\'e, daha sonra hemen
karşısında kalan Benedict\'e baktı. Hiçbir şey söylemeden sadece
kafasını salladı ve ardına saklandığı kum torbalarının üzerinden attı
kendini, Vladmir\'in odağındaki kalkanın sol köşesine. Elini bir an
olsun bile tetikten ayırmayan yaşlı adam, yavaş ama emin adımlarla
ilerdikleri yol üzerinde, siperleri ardında kalan işgalcileri hedef
almaya başlamıştı dahi.

Yeniden Beren\'e bakan Marcus, kendini, az önce Jaros ve Vladmir\'in
ardında bulunduğu siperin arkasına attı ve menzilini alıp Beren\'e
kalkanın ardına geçebilecek yolu açtı. Dikkatini toparlayabilmiş genç
kadın ise, Marcus yerini aldıktan hemen sonra kalkanın ardına, sağ
köşesine koştu ve Jaros ile birlikte, kalkanın ardında alacakları
pozisyonun tamamlanması için gerekli ateş gücünü sağlamaya başladı.

Önlerinde yükselen binanın uzunluğu yeterince korkutucu gelebilirdi,
herhangi birisi için. Ancak esas olan, pencerelerinde bulunan siperler
ve siperlerin ardına saklanmış işgalci askerler; eşi benzeri görülmemiş
bir dirayet ile üst katlara zıplayan rahipler ve köprünün altında, ölmek
için çarpışan ordular idi. Binaya ilerlemekte olan takımın ardında
yuvalanmış, pek çok farklı fraksiyondan, eli silah tutan herkes, timin
kapıdan girebilmesi için canla başla mücadele ediyor ve birer birer
dökülüyorlardı.

Ordunun rastgele bombardımanı, her ne kadar kara birliklerini hedef
almıyor olsa da, biraz sonra içerisine girecekleri bu binanın üzerine
çökmeye başlamıştı bile. Batan güneş ile birlikte, gölgeler de
anlamlarını kaybetmişlerdi. Patlayan namluların ışıltıları, onlar ve
bizler, ayrımının tonunu belirleyebiliyordu. Bu sayede anlıyorlardı,
kimin düşman ve kimin daha az düşman olduğunu. Şafağın söktüğünü
görebilmek bile bir mucize olacaktı belki, çoğu için. Lakin kimse
bilmiyordu ki, artık hiçbirinin umrunda değildi, batan güneş ile
birlikte karanlığa karışmış cesetler ve kırmızının tonlarından beslenen
göletler. Aklını henüz kaçırmamış birkaç rasyonelin harcayacakları son
damlalar hariç.

Elbette, kimse işgalcilere sempati beslemiyordu, bu gezegen üzerinde.
Fakat ağzından oluk oluk akmış, artık pıhtılaşmış kan ile yerde cansız
yatanların gencecik çocuklar olduğunu anlamak için, onlarla aynı havayı
solumuş olmak gerekmiyordu. Anlaşılan oydu ki, en azından Beren için, ne
işgalciler ne de direnişçiler, ne için savaştıklarını bilmiyorlardı.
Fakat saliseler içerisinde düşünebildikleri, tedirgin ediyordu genç
kadını. En azından, burada ölecek ise, sevdiği insanların yanında
öleceğini bilmekten daha rahatlatıcı bir umut ışığı yoktu, aklının
karanlık köşelerinde.

"Asansör çalışmıyor olsa gerek!" diye bağırdı Beren, iğneleyici bir
tonda.

Tonlarca ağırlığı itmeye çalışan Vladmir, konsantrasyonunu bozamazdı
elbette. Yine de bir anlığına olsun gözlerini açabilmiş ve henüz
yorgunluktan ölmemiş bakışlarını dikmişti, transparant yüzeyin ardında
kalan binaya. Keskin nişancıların siper aldıkları ufak açıklıklar teker
teker susuyor; yerinde yapılan atışlar, biraz olsun güç bela ellerinin
ucunda maddeleşmiş kalkanın altında kaldığı ateş hattını zayıflatıyordu.

"Palemari! Hat kırılıyor!"

Sağ kanadı, kalkanın birkaç adım gerisinden kontrol altında tutmaya
çalışan Marcus, süratle, köprünün binanın önüne açılan köşesine, bir
başka beton saksının ardına atmıştı kendini. Ölümü üzerinden fazlaca
zaman geçmiş bitkinin üzerinden, lobiyi hedef almış, kendisi ile aynı
pozisyona, karşı köşede menzil almış Benedict ile çapraz ateşe
tutuyorlardı giriş katını.

"Pencerelere dikkat edin!" diye seslendi Benedict;

"Bu şeyi lobiye kadar ittiremezsin!"

Elini, takati kalmamış adamın omzuna koyan Jaros, önce lobinin içindeki
potansiyel tehlikeyi gözden geçirdi ve hemen ardından bakışlarını
Beren'e çevirdi.

"Koşmak için hazırlan."

Ancak Vladmir'in farklı bir planı vardı. Gücünün son damlasını akıtmaya
hazırlanıyor gibi görünen genç adam, sıkı sıkıya kapalı tuttuğu
gözlerini bir anda açtı ve bir anda başını kendisine çeviren Jaros'u şok
eden bir manzaraya hayat verdi. Öfke dolu kaşlarının altında kıpkırmızı
parlayan gözlerinden ağır, şeffaf bir sıvı akarken buharlaşıp havaya
karışıyordu. Hattın kırılacağı anı dört gözle bekleyen Benedict ve
Marcus'un aksine Beren, Vladmir'in gözlerine baktıkça evrende harcadığı
hacmin peşinde hesaplamalar yapan aklını toparlamak için uğraşıyordu.

"Yere düştüğümde\..." diye inledi, boğuk bir ses;

"Başımda beklemeyin!"

Vladmir de farkındaydı, neden az zamanları olduğunun. Neden Jaros ve
Benedict ile görüşmenin doğru seçim olduğunun. Neden etraflarındaki
herkesin zaman içerisinde duygusuzlaştığının, akıllarını kaçırmaya
başladıklarının. Bu yüzden parlıyordu gözleri, yok olmuş
gözbebeklerininin derinliklerinden bir kızıllıkla. Yavaş adımlarından
vazgeçti ve omurgasını düzeltti. Ellerini geriye çekmiş olmasına rağmen
kalkan yerinde kalmış, halen üzerinde biten birkaç mermi kaynağını
durdurabiliyordu. Fakat Vladmir için yeterli olmayacaktı bu basit
özellik. Derin bir nefes alıp iki elini de daha geniş bir alanda
kalkanın iki yanına yerleştirdi ve bir ayağını ileri atıp hafifçe
eğildi. Kalkanın transparan yüzeyinden süzebiliyordu her ince detayı,
çatık kaşları.

Aklını toparlamayı başarmış, kendine neyin etki ettiğini çözemediği
halde biraz sonra olacakların farkına varmış Beren, Jaros farkına dahi
varmadan Vladmir'in diğer yanına geçmiş ve kendi kendine, düşünmeyi
bırakması gerektiğini çoktan öğütlemişti.

Sol yanında Beren'in varlığını sezen Jaros'un gözüne çarpan ilk şey ise,
kalkanın rengindeki ton değişimi olmuştu. Vladmir'in vereceği tepkiyi
bekliyor, bir yandan kendilerinden bir adım ötede duran iki adamın can
güvenliklerinden duyduğu kuşkuyu yutmaya çalışıyordu.

"Eğer gemi inmez ise\..." diye bağırdı, genç rahibin göğüs kafesinden
yükselen ses;

"Hepimiz delireceğiz!"

Sesin dalgalanıp yayılmasını engellemek elbette meşakatli bir teknik
gerektiriyordu. Elleri arasından fırlayan kalkanın yarattığı akım,
yerinde saf boşluk bırakmış ve bir süreliğine hava basıncından muaf bir
alan yaratmıştı. Binanın girişini parçalara ayırmış olması ve
beraberinde lobide pusmuş onlarca işgalciyi uzuvlarından edip şoka
sokması, o anı yaşayıp da yere yığılmış genç adamın bedeninin etrafında
oluşan travmanın üstünü örtemiyordu.

Fakat kendini ilk toparlayan, sürünün lideri Beren'di.

"Şimdi!" diye haykırdı genç kadın ve gözünü namlusunu diktiği noktadan
ayırmadan, olabildiğince hızlı adımlarla, paramparça olmuş lobinin
yolunu tuttu.

Onu, olayın şokunu üzerinden en erken atlatan, bu gemiye bu kadar yakın
olmaktan gocunmayacak kadar kavgaya girmiş pilot Benedict takip
ediyordu. Elbette Benedict ve Beren'in gittiği yöne, işgale isyan etmiş
ve ölmeye razı niceleri takip ediyordu, olan biteni artık umursamaktan
vazgeçmiş ve akıllarından geriye bir şey kalmamış.

Koca kütlenin, sol yanından fırladığına şahitlik etmiş olmasına rağmen
namlusunu Beren'in gittiği yönden çevirmeyen Marcus, bir Vladmir'in
başında eğilip nabzını kontrol eden Jaros'a bakıyor, bir de düşüncesizce
binaya bir yıkıntı daha eklemek için ilerleyen ve yanında onlarca insanı
ölüme sürükleyen Beren'i hayretle izliyordu. Vladmir'i duymuştu. Sırtını
saksıya yaslayıp bağırdı;

"Jaros!"

Çevresinde bir adet bile havayı delip geçen merminin var olmadığını
artık iyi bilen Jaros, yavaşça kafasını kaldırıp Marcus'a çevirdi
gözlerini. Boş değildi içleri, diğer insanların aksine. Belki Beren'in
de aksine. Vladmir'in öldüğünü anlamıştı Marcus. Kafasını sallayıp
Marcus'a oradan ayrılması için işaret veren Jaros, genç adamın saksının
üzerinden atlayıp lobiye koşuşuna şahit olduktan sonra, Vladmir'in
cesedi ile ilgili paylaşmadığı bir detaya bir defa daha göz
gezdiriyordu. Etrafında devasa bir savaşın sürüp gittiğinin farkındaydı
elbet. Lakin başını kaldırmadan olay mahallinden ayrılırken, geminin
görünen kısmından dökülen şeffaflığa ufak bir bakış atmış ve bir cansız
bedenin ağzından neden aynı şeffaf sıvının aktığı sorusunu aklının bir
köşesine yazmıştı.

Sessizliğin üzerine çöken ölüm kokusunun tam ortasında, lobinin
girişinde bulmuştu kendini. Beren ve adamları içeri daldıklarında, can
çekişen işgalcilerin kaşlarının ortasına birer kurşun sıkmayı ihmal
etmemiş ve üst katlara yayılmışlardı bile. Zaman kaybetmeden
merdivenleri çıkmaya, silah seslerinin geldiği yüksekliğe ulaşmak için
harekete geçmişti. Gardını düşürmeyen yaşlı kurt, barikatların ardında
kalan kat aralarındaki ufak delikleri ihmal etmeden merdivenleri
tırmanıyor, atılan kurşunların sıcaklığı seyrekleştikçe kolaçan etmeye
ayırdığı vakitten çalıp adımlarına ekliyordu. Dört saniyede nefes alıp,
dört saniyede dışarı veriyordu ciğerlerinde biriken barutu.

Her bir katı geride bıraktıkça, merdivenlere yığılmış insan ve işgalci
bedenleri çoğalıyor ve bazı simaları tanıyor olsa da, hiçbirinin
tanıdıklarından biri olmaması, az da olsa içini rahatlatıyordu. Ancak
bir ukde aklını kemiriyordu ki, son bir kat merdiveni ardında
bıraktığında karşılaştığı manzara ile çarpışmak üzereydi.

"İçerideler. Burada olduğumuzu biliyorlar." dedi Beren, kapının bir
yanında eli tetikte beklerken.

Hemen karşısında Marcus ve birkaç isyancı; Jaros merdivenlerden çıkıp
gelene kadar kapıya tekmeleyip içeriye girmek üzere olan Benedict ise
Jaros'un belirmesi ile dikkatini merdivenlere çevirmiş, gelecek tepkiyi
bekliyordu.

"Bekleyecek vaktimiz yok." dedi Beren, Jaros'un sessiz suratını kibirle
süzüp;

"Bize katılacaksan, buyurabilirsin, Baron."

Jaros'un başını iki yana sallayışınıa ama sadece ve sadece kendi
gözlerinin içine bakarak bu eylemi gerçekleştirmesine şahit olan
Benedict, neyin içine dahil olduğunu anlamaya çalışıyordu. Silahını yere
çevirmiş, anlam yüklemeye çabalayan gözlerini, ardından ne bir silah
sesi duyulabilen ne de bir ayaksesi işitilebilen iki kapılı girişin
ardında kalan ve hareket eden her şeyi öldürmeye hazır insanlara
çevirmişti. Dışarıdan içeri dolan bilimum patlama sesinden ayrı
kalamamışlardı elbette. Lakin Jaros'un bir bildiği vardı ve Jaros'un
yapabilecek hiçbir şeyi olmadığının da farkındaydı. Vazgeçti. Derin bir
nefes aldı ve Beren'in yanından uzaklaşıp koridorun merdiven ile
buluştuğu kenara geçip etrafı koloçan etmeye başladı.

"Ne hissediyorsun, Beren?" diye sordu Jaros ve Marcus'un suratını
okumaya çalıştı.

Sessizlik yemini etmiş genç kadın sadece gülümsemekle yetindi.
Karşısında duran ve kapıyı geçip öldürmek için bekleyen adam ise olana
bitene aldırış etmeden, ardında bekleyen eli silahlı bir başka zavallıya
işaret etti, biraz sonra giriş yapacakları vakit hazır olması için ve
gözlerini Beren'in gözlerinden ayırmamak üzere karşıya dikti.

Şaşırmıyordu Jaros, fakat içindeki kısık ses üzüntüsünü dile getirmişti
ruhuna, bağıra bağıra. Merdivenleri izleyen Benedict'in aklının yerinde
olduğundan emin olup, Beren'in artık isyankar olmayan askerlerinden uzak
bir duvar kenarında siper aldı. Silahının namlusunu diktiği yönde, iki
çocuk bekliyordu elleri silahlı. Aynı anda kapıya tekme atmalarıyla,
oyun arkadaşlarının kapanı için yem olmaları bir olmuştu.

Restaurantın girişinde misafirleri karşılayan barın ardında pusmuş
işgalcilerin çoktan pes ettiklerini gören Jaros, daha fazla çocuğun
ölmesine göz yummak istemediği için öne attı kendini ve yoğun ateş
altında kalan işgalcilerin son savunma noktasını kırma onurunu üstlendi.
Kendisini duyamıyor olsalar da, Beren ve Marcus'u da arkasına alarak,
barın ardına attı yaşlı bedenini ve silah seslerini dinlemeye başladı.

Dikkatini bozacak ilk şeyin, ölmekten korkmayan kız çocuğu olacağını
tahmin etmekten korkmuştu. Misaline dayanak olan Beren, restauranta
çıkıntı olarak dizayn edilmiş balkonun mobilyalarının arasında, anormal
bir hızla ilerlerken kana susamışlığını dindirebilmek için başkalarının
cansız bedenlerini yere yığıyordu. Lakin Jaros'un gözünden kaçmamıştı,
silahını böyle gergin bir çatışma içerisinde amatörce kullanmayışı,
henüz şarjör değiştirmiş olmaması. Ne Marcus gibi bir polisten, ne de
birkaç militandan bunu beklemiyordu, Benedict gibi bir istisna hariç.

Kolonlarla bölünmüş geniş restaurantın gerektiğinden daha az asker
barındırması, içinde bulundukları durum doğrultusunda beklenilir bir hal
idi. Şu zamana kadar masaların çoğu yerlerinden oynamış ve barikatlar
haline getirilmişti. İşgalcilerin alkol ile bir sorunu olmayacaktı ki,
Jaros'un siper edindiği ve içi kum torbalarıyla dolu barın bütün rafları
boş içki şişeleri ve kullanılmış bardaklar, kül tablalarına bastırılmış
izmaritlerle donanmıştı. Anlaşılacağı üzere pek farklı bünyelere sahip
değillerdi, çatışan iki grup da. Belki savaş suçları konusunda da farklı
hislerle yaklaşmıyorlardı konuya.

Kapının ardından destek ateşi vermeye devam eden bir grup, Jaros'un
ardına pusmuş Marcus'u dahi yere yığan bir patlama ile parçalarına
ayrılmışlardı. Marcus'un nabzını kontrol ederken kapının diğer ucunda
Benedict'i görüp göremediğini anlamaya çalışan yaşlı kurt, biraz sonra
kesilen silah sesleri ile birlikte gözü namlunun ucunda ayağa kalktı.
Beren ile aynı yere, aynı işgalci askeri hedef alıyorlardı.

Apoletleri eskimiş, burada geçirdiği ayların izlerini suratında ve
ceketinin aşınmış köşelerinde taşıyan, omzundaki devasa silahı tek
hamlede yere bırakmış ve askerleri acil çıkış kapısından kaçarken
kendini öne atmış bir başka kırmızı renkli idi bu. Kendi dilinde bir
şeyler söyledi, devam eden savaşın bütün efektlerini kısabilecek tonda
öfkeli ama tane tane ve cesaret kırıcı. Karşısındaki yaratığın tek
kelimesi umrunda olmayan Beren'in nokta atışı hiçbir işe yaramamıştı,
hepsinden önemlisi. İşgalcinin sağ gözünün önünde parçalara ayrılan
mermi, Jaros için bar üzerinden atlayıp herkes ile aynı tabanı
paylaşmaya davetiye çıkarırken, Beren için ise bir diğer kaçan düşmanı
yakalama koşusunun işaretçisi olmuştu.

Fırtına gibi restaurantın çıkışına yönelen genç kadının ardından, ondan
daha dikkatli ve gardını bırakmaya luzüm görmeyecek şekilde, namlusunun
ucuyla muhtemel kör noktaları uzaktan tartarak çıkışa yöneldi yaşlı
kurt. Önce karanlığa gömülüş dipsiz kuyuyu kontrol etti, fakat zaman
kaybetmeden silahını yukarı çevirip usulca ama hızlı adımlarla
merdivenlerden çıkmaya başladı. İki el atıştan sonrasının gelmemesi,
Palemari için bir defa daha alarm vermişti.

Sadece birkaç kat yukarıda kalmış çatının delik deşik demir kapısı yarı
açıktı. Hiç şüphesiz bu kaosun içerisinde o deliklerin arasından
hareketlenmeler görünebiliyordu. Tüfeğini omzuna taktı, yaşlı adam ve
bacağındaki kabzadan çıkardığı tabanca ile dikkatlice yaklaştı kapıya.
Demir yığınını araladığında karşılaştığı manzara tüylerini diken diken
etmeye yetmişti: Başlarından vurulmuş iki askerin bedenlerinin başında
birbirine girmiş iki öfke dolu yaratık vardı, nefretlerinden kudurmuş
bir vaziyette, sağ kalmaya değil ama öldürmeye çalışıyorlardı ve sadece
öldürmeye.

Kapıdan ileri attığı ilk adım ile kafasına yaklaşan namluyu fark etmesi,
yaşama hakkına son verecek silahı yaklayıp kendinden uzak bir yana
çevirmesine vesile olmuştu. Panikleyip tetiğe yüklenen askeri göğüs
kafesinden vurup kendine siper etti. Beren ile asker arasında olup
biteni takip etmesi pek mümkün görünmüyordu şu an için. Tabancasını,
ölmekle meşgul askerin omzundan uzatıp çatının görebildiği kadarını
kontrol etti. Hiç zaman kaybetmeden, silahı tutan elini bedeniyle
birlikte kapının açıldığı yöne çevirdi, ölü askeri bırakmadan. Lakin
demir kapının ardında bir hareket görüp göremediğinden emin olamadı.

Zavallı yaratığı bıraktı ve elini, tabancasına destek yapıp yavaş
adımlarla kapıya yöneldi. Hızlıca demir yığınının etrafından dolandı ve
silahını doğrultup çatının bu köşesinde kimsenin var olmadığından emin
oldu. Geriye son bir ukde kalmıştı. Demir kapıyı karanlık deliğin
üzerine örttü ve Beren'i değil ama birbirini yaralayan ikilinin ardında
kalan jeneratörü gözüne kestirdi. Kavga ettikleri havalandırma
kanallarının köşesinde duruyor, bitmek tükenmek bilmeyen bir irade ile
kalkanı ayakta tutuyordu.

Birkaç saniye kadar çatık kaşlarıyla Beren'in kavga edişini izledi.
Akıllarını yitirmiş gibi birbirlerine yaralar açışlarını, geri dönüşü
olmayacak hasarlar verdiklerini ama her defasında yeniden ayağa kalktıp
birbirlerinin boğazlarına sarıldıklarını. Umurlarında değildi bu kaos;
bu savaş, bu dünya. Ne kendilerine, ne de diğerlerine olabilecekler.
Bağırmıyorlardı dahi, acı çekmedikleri belliydi. Yapabileceği hiçbir şey
yoku, yaşlu kurdun.

Tabancasını yavaşça kılıfına soktu Jaros ve kavganın devam ettiği ringi
es geçerek jeneratörün yanında buldu kendini. Anlamadığı dilde bir
ekran, kablosuz, enerjisini nereden aldığı meçhul. Sadece büyükçe metal
bir kutu ve üzerinde bir paratoner; sonsuzluğu hedef almış, yayıyor
enerjisini.

Önce elini panel üzerinde gezdirdi, potansiyel bir açık bulabilmek için.
Daha sonra sol eliyle bıçağını çıkardığı gibi hiç düşünmeden panelin
altına sapladı ve tüm gücüyle aşağı itti bıçağın sapını. Panelin
yerinden oynamış olması, pek de farklı bir teknoloji ile karşı karşıya
kalmadıklarına dair aradığı son kanıt olmuştu. Köşelerinden
vidalanmıştı, bu panel. Zaman kaybetmeden bıçağını, panelin iki köşesine
sapladı ve bütün gücü ile açılan yanından kendine çekti metal parçasını.
Ya fazlasıyla adi bir mal kullanıyorlardı, ya da içine işleyen garip
sakinlik ile Beren'in o anki hali arasında bir bağlantı bulunuyordu.

Düşünecek vakti yoktu Jaros'un. Cihazın içinde de kocaman bir boşluk
olduğu gibi. Gözlerini kısıp bir adım geriye attı ve karanlığın içinde,
olmayan bir kaynaktan parlayan masmavi ışığı izledi bir süre. Ne
yapacağını şaşırmış kafasını kaldırıp cihazın uzandığı yüksekliğe ve
ardında büyüyen kalkanın masifliğine göz gezdirdi. O ana kadar fark
etmediği bir şeyi gözlemlemişti yaşlı kurt.

Harabe şehir yanıyordu. Ayakta kalan son yıkıntılar, kalkanın ardında
süren savaşın şarapnelleriyle yerle bir oluyor, şehrin dışında kalan
orman artık bir kül yığınından fazlası değildi. Deniz kumu bataklığa
dönüşmüş, su dokunduğu her şeyi eritmeye başlamış. Kara harekatından
geriye pek bir insan kalmamış, sadece işgalciler ve bitmek tükenmek
bilmeyen bir ordunun canına susamış aç askerleri.

Gözlerini kalkanın ardından izlediği manzaradan ayırmadan tabancasın
kılıfından çıkardı. Geminin hangarlarından akıp gidenler ardından,
Jaros'un da geriye hissedecek hiçbir şeyi kalmamıştı. Tabancasını sol
eline aldı, kafasını jeneratörün mavi ışığına çevirdi, fakat jeneratörün
kalkana enerji ilettiği direğin dibine nişan aldı. Boş bakışları bir an
olsun tereddüt etmiyordu yaşlı adamın.

Tetiği çekmesi ile gözlerinin kararması bir olmuştu. Kalkanı yerinden
söküp kulakları sağır eden bir sessizlik yaymıştı jeneratör. Palemari
ise olduğu yere yığılmış, anlamsızca titreyen çakıl taşları arasında,
göğsü ve sol elindeki yanıklar ile bayılıp kalmıştı.

Kendinden birkaç karış büyük adamla it dalaşında boy ölçüşen Beren,
bıçağıyla ufak kesikler atarken eğleniyor gibi görünüyordu. Her oluk kan
akışında, suratındaki delice gülümseme biraz daha belirginleşen genç
kadın, kendi bedenindeki yaraları umursamıyordu bile. Acı
hissedebildiğini iddia etmek pek mümkün görünmüyordu. Üzerine yapılan
hamleleri ustalıkla savuştururken, kırmızıyı görmeye başladığı vakit
doğaüstü bir güçle sapladığı darbeler esnasında vücudunun çeşitli
yerlerinde yarıklar açılmasından kaçınmıyordu.

İşgalci ile karşı karşıya kaldıkları bir anda durgunlaşmıştı bedeni. Ne
yapmaya çalıştığını unutan bünyesi sanki yenilenmiş ve hatırlamaya
başlamıştı. Bu sahneye nasıl ulaştığını düşünüyordu, fakat ne kadar
uğraşırsa uğraşsın, askerin gözlerinden yansıyan şeytani gülümsemesine
bir anlam veremiyordu. Bu açığından faydalanacak bir düşmanın karşısında
bıçak çektiğini anlaması için çok geçti artık. Genç kadının bıçak tutan
kolunu kavradığı gibi havalandırma sistemine yapıştıran asker, hayatının
son günü olduğunu bildiği bu cehennem ile harmoni içindeydi.

Her bıçak darbesini hissedebiliyordu Beren. Karnındaki kasların teker
teker parçalanışlarını duyabiliyordu. Lakin açılan her yarık ile
birlikte yeniden unutmaya başlıyor, donup kalmış bedeni bir defa daha
canlanıyordu, insanüstü bir güç ile. Önce delice gülümsemesini geri
kazandı ve çok geçmeden sersemletici bir yumruğu askerin suratına
indirip biraz önce kemiklerinde derin çatlaklar yaratacak kadar sıkılmış
elini hiçbir şey olmamış gibi ovaladı.

Yere düşen askerin üzerine attı kendini. Hiç düşünmeden, kahkahalar
atarak boğazını kesti işgalci yaratığın. Yetinemiyordu genç kadın.
Darbeleri saplamaya devam ediyordu, ne olduğunu neden olduğunu
anlamadığı bir başka canlı bedenine. Her saplayışında hissizleşiyor, her
saplayışında bir adım daha manyaklaşıyordu kahkahaları. Fal taşı gibi
açılmış gözlerinin içinde minnacık kalmıştı gözbebekleri.

Darbe indirmeyi kesti ve sessizce doğruldu. Kafasını kaldırıp gökyüzünü
izlemeye başladı, kollarını iki yana salıp. Karnından akan kan,
işgalcinin kanına karışmış, çakıl taşlarıyla döşenmiş çatının üzerinde
bir gölet oluşturmuşlardı. Bir kısa yağmur için nelerini vermezdi ki, o
an. Temiz hissetmeye duyduğu obsesif sevgi, bir şekilde kontrol altında
tutuyordu, hormonların ayakta tuttuğu bedenini. Ne kadar daha hayatta
kalacağı bir muammaydı elbet, fakat bu anı yaşıyor olması daha da büyük
bir mucizeye işaret ediyordu.

"Beren?" diye seslendi, tanıdık bir ses.

Gülümsemesi yok olmuştu. Kafasını eğmiş, bıçağına bakıyor; çenesi
kilitlenmiş, kaşları çatılmış, bıçağı kavradığı yüzeydeki çatlakları
izliyordu. Sakince ayağa kalktı, başı eğik, gözleri nefret dolu.

"Beren!" diye seslendi, tanıdık bir ses, biraz daha yakından.

Bir anda arkasını dönen genç kadın, kendine naifçe seslenen adamın
boyununa saplamıştı bıçağını. Tanıdığı suratın ona ifade ettiklerinden
feragat etmişti bedeni ve işin kötü yanı, bunun farkındaydı artık.
Sadece nefret besliyor, sadece vahşet arıyordu. Gözlerinden, tasvir
edilemeyecek bir acı yükselen adamı sağ omzundan yakaladı ve yerinden
çıkardığı bıçağı, aşık olduğu insanın boynunu koparana kadar saplamaya
devam etti.

Yığılıp giden zavallı bedeni kendinden uzaklaştıracak şekilde ittirdi
kenara. Gözbebekleri kara bir leke gibi derinleri izliyor ve nefes
almaya artık ihtiyaç duymayan bedeni, nedensizce kasılıp rahat
bırakıyordu kendini. Şokta değildi. Bıçağına sıkı sıkıya sarılmış, bir
sonraki hedefini bekliyordu genç kadın. Karnındaki derin fay hatlarından
sarkan organları çoktan anlamlarını yitirmiş, uçuşan şarapneller,
ardında yükselen devasa gemi, kaybettiği onca anı artık ona işkence
edemiyordu.

Suratına doğrultulan tabancanın kara deliğine dikti gözlerini. Silahın
ardındaki suratı tanıyamıyordu zira. Yanık et, barut ve kaos. Ağlamaya
başladı Beren. Gözlerinden düşen birkaç damlanın içinden bağırıyordu
benliği artık. İfadesiz suratı, Jaros'un gözlerini seçebilmişti.

"Anne?!"

Tereddüt etmeden tetiği çeken Jaros, genç kadının ölü bedeninin yere
düşüşüne şahit olmak istememişti, biraz önce Marcus'un boynunun
koptuğunu gördüğü gibi. Tabancasını yere bıraktı, bir eli karnında.
Göğsünde dikey birkaç çizgi oluşturmuş yanıklar, sol yanağının kenarında
bitiyor, karnını tuttuğu sol elinden ise halen buhar yükseliyordu.
Cesetlerin etrafından dolaşıp topallaya topallaya ana geminin buluduğu
yana, çatının kenarına sürükledi kendini. Her bir adım atışında bir
binanın tepesinde daha patlama meydana geliyor, harabelerin arasında
yükselen son gökdelenlerin jeneratörleri söndürülüyordu.

Uzayın bir başka köşesinden hızla inen bir diğer gemi, atmosfere
girmesiyle, kendinden defalarca büyük olan ana gemiyi bombardımana
tutmaya başlamıştı. Olan bitene verecek bir gıdım şaşkınlığı kalmamış
yaşlı adam, işgalci geminin karşılık vermeyişini izlemekteydi.

Savaşı kazanmak için bir büyük adım kalmıştı geriye.

"Benedict hayatta." dedi Vladmir.

Arkasını dönmeye tenezzül dahi etmeyen Jaros, boşta kalan eliyle, ter
içinde kalmış alnını silip gözlerini ovuşturdu. Soracak tek bir şeyi
kalmıştı geriye.

"Komutanın nerede, asker?"