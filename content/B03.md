**Üçüncü Bölüm**

Telaşın içerdiği derin bir sessizlik vardır aslında. Merak ve gerilimin
yarattığı o ufak sessizlik, bozulmaya odaklıdır. Topluluğun sessizliği;
hele de ıssız bir yerde. Ekiplerin kapattığı bir otobanın kenarında,
yapayalnız ve geniş kucağıyla, kocaman bir mezarlık. Korkunun doğurduğu
düşüncelere karşı verilen bir mücadeleye dönüşmesine kalmış ufacık bir
adımdır, anı yaşamak. Çünkü, kimi insanların en nefret ettiği andır o
yaşadıkları.

Bir mezarlığın, doğal olarak, içinde bulunduğu sessizlik ve matem
havasından arınmaları gerekiyordu. Oysa, ekiplerin toplandığı mezarlık
girişinde çıt çıkmıyor ve merak kat sayısı giderek artıyordu. Silahların
doğrultulduğu mezarlık girişinden yankılanması muhtemel ufak bir ses
veya bir çıtırtı dahi, içinde bulundukları atmosferin gidişatını
etkileyebilirdi. Bazılarına göre sis dağılmalı ve yolladıkları ekipler
iyi durumda olmalıydı. En azından, nefes alabiliyor olmalıydılar.

Merkez ile bağlantılarının kesildiğini, henüz ekiplerine haber vermemiş
olan Marcus, Beren ve birkaç kişi, aralarında durumu tartışmakla
meşgullerdi. Her kafadan farklı bir ses çıkıyor olması, paniğin esas
boyutlarını gözler önüne seriyordu.

"Bir ekip yollayıp merkezdeki durumu öğrenmeliyiz."

"Terör saldırısı olabilir mi?"

"Hatlarda da bir sorun olabilir. İçerideki adamların durumunun da farklı
bir açıklaması olamaz."

"Aptallaşma! Şimdiye kadar rapor vermiş olmalıydılar!"

Beren\'in dikkatini çeken şey, Marcus\'un mezarlığa bakışıydı. Korkuyla
değil de, farkındalığın bir çeşidiyle. Korku içermiyor denemezdi, ancak
korkunun hakim olamadığı bir duygu, bir bakıştı bu. Konuşmaya kulak
asmıyor olması da cabası.

"Marcus?"

Marcus, ismini duyar duymaz bakışlarını Beren\'e çevirdi. Lakin, baktığı
ve gördüğü arasındaki farkı anlamak zor değildi. Gözlerini kaçırıp o ana
geri dönmeye çalıştı. Sorumluluklarının farkındaydı.

"Kapayın çenenizi."

Grubun dikkatini çekmeyi başaran Marcus\'a karşı derin bir beklenti
içerisindeydi herkes. Kıdem meselesi olmadığı aşikardı.

"İçeriye daha fazla adam yollamıyoruz. Bu normal bir sis değil. Merkez
ile bağlantıyı kurana kadar beklemedeyiz."

Gurur duymakla ilgisi yoktu; ancak Beren\'in buruk gülümsemesi,
Marcus\'un gözünden kaçmamıştı. Göremediği her şeyi anlayabilmek için
yeterli zamanı asla bulamaz bir insan. O an da, kesinlikle, Marcus için
bir kurtuluş zamanı değildi. Kesilen bağlantı, tekrar sağlanabilmişti.

"Komiserim!"

Marcus, ekip arabasının geniş kapısını açtı. İçeride, radyonun başında
oturan ve bir saate yakındır merkeze ulaşmaya çalışan teknik eleman,
hızlıca Marcus\'a döndü.

"Merkez\'le bağlantıyı sağladık."

Marcus, hemen içeri girip telsizi eline aldı. Ancak, konuşmasına fırsat
olmamıştı.

"*Marcus?*"

"Amirim?" dedi Marcus, merakla.

"*Marcus! Bağlan- sorun yaşıyoruz\... Ernesto!*"

Sesin gidip geliyor olması, olası bir saldırının habercisi olabilirdi.
Marcus, harekat emri vermeye hazırdı.

"Amirim, tekrar edin!"

"*Burası, kan gölüne döndü\... Ona ne oldu bilmiyo- Takip halindeyiz!
Ernesto, size doğru geliy- Onu durdurmalısınız! Hepinizi öldürec-*"

Duraksayan Marcus\'un gözleri olabildiğince açılmıştı. Zaten terden
sırılsıklam kalmış vücudunda, gözlerini acıtan ter oranı yükselmeye
başlamıştı. Sıcaklık; hele ki kışın ortasında.

"Bağlantı kesildi efendim."

Marcus oralı değildi. Telsizi yavaşça bırakırken, dudaklarından sadece
bir kelime dökülüvermişti.

"Ernesto."

Neler olduğunu anlamaya çalışan Beren, kendini ekip arabasından dışarı
atmış olan Marcus\'un omuzuna koydu elini. Gözlerindeki anlamsız bakış,
adeta Marcus\'un düşüncelerinin bir yansımasıydı. Bütün sorular
anlamsızdı o saniye. Beren\'in ağzından dökülenler dışında.

"Ernesto mu?"

Marcus yavaşça kapadı gözlerini. Kaybolmuş bir dostun arkasından
duyulamayan gurur ve neler olabileceğinin farkında olup, yeterince önem
verememenin getirdiği pişmanlık.

"*Komiserim! Doğu ağzı! Bir araba, hattımızı aşmayı başardı!
Yaralılarımız var!*"

Marcus\'un yanındaki polislerden birinin telsizinden geliyordu yakarış.
Marcus, haberi duyar duymaz telsizi kaptı ve otobanın doğusuna dikkatle
bakarak konuşmaya başladı.

"Plakayı aldınız mı?"

"*Komiserim.. Yaralı-*"

"Plakayı aldınız mı? Modeli ne? Çabuk söyle!"

Beklemekte olan polisler, sadece bakmakla yetiniyorlardı. Anlam
veremedikleri bir işte, emir almak dışında bir başarı gösteremezlerdi.

"*Siyah, klasik. Plakasının son- 376!*"

"O arabanın durdurulması gerekiyor! Doğudan hızla gelecek! Ateş
serbest!"

Beren\'in emir veriyor olduğunu son anda fark eden Marcus, silahını
çekmiş ve diğer ekip arabalarından birine hızlı adımlarla ilerlemekte
olan Beren\'i kolundan yakaladığı gibi kenara çekti.

"Bahsettiğimiz kişi Ernesto." dedi Marcus, sessizce; gözlerindeki
hiddet, ne yapmak istediği ve yapılması gereken arasındaki gelgitlerini
belli ediyordu.

"O artık Ernesto değil, Marcus."

Beren\'in cevabı o kadar duygusuz ve sertti ki, sanki onca zaman
Ernesto\'yu koruyup kollayan ve O\'na en yakın olan o kişi değildi.

"İkimiz de biliyoruz." dedi Beren, kolunu Marcus'tan kurtarıp. Nişan
alacağı yere döndü ve beklemeye başladı.

Marcus ise donup kalmıştı. Dürüst olmak gerekirse, aklına aitti bu
bahis. Bedeni çoktan silahını çekmiş ve yola koyulmuştu. Belki de derin
bekleyiş artık bitiyordu ve panik ile telaş hikayesinin sonuna
yaklaşıyorlardı.

Bomboş bir otobanda hız yapıyor olmanın keyfini çıkarmak, kıyamet
vaktinin en güzel zamanlarından sayılabilirdi. Lucian için. Bahsi geçen
\'zevkini çıkarmak\' tabiri de, sadece Lucian için geçerliliğini
koruyordu elbette. Siyah, klasik, deli gibi benzin harcayan ve bir akıl
hastası tarafından kullanılıp son sürat yoluna devam eden bir arabanın,
durdurulamaz olabileceğine inanmak kadar akılsızca idi, sonunda bir
durağının var olması.

Radyoyu açmak istedi Lucian. Sonra vazgeçti ve açık camlardan içeri
kağıt kesiği gibi dolan hava akımının tadını çıkarmaktan yana olduğuna
kanaat getirdi. Mezarlık çok da uzakta değildi. Muhtemelen arabanın
sesini duyuyor olmalıydılar. Pozisyonlarını aldıklarından emindi.

"Herkesi hayatta bırakırsan, olacağı bu." dedi Lucian, ağzını bükerek.

Ufak bir ordu bekliyordu onu, istikametinin tam önünde. Silahlar
doğrultulmuş, menzile girme beklentisiyle yanıp tutuşuyordu hepsi.
Yaratık da öyle.

"O halde istediğiniz gibi olsun." dedi Lucian ve gaza abanmaya başladığı
anda, hızının artışıyla orantılı çirkinleşen suratındaki delilik ve
parlayan gülümseme, uzak mesafedekileri korkutmaya yetmişti.

Menzile girdiği anda ise, mermi yağmuruna duyduğu aşkı özlediğini fark
etti. Kendisi gibi olmayan zavallı arabanın hali harap olacaktı,
belliydi. Ne şanslıydı ki, bariyer olarak yerleştirilmiş arabalar,
mezarlığa paraleldi. Bu durum Lucian\'ın avantajı, o bariyerler de
düşman hattını yarma biletiydi.

Tekerleklere bir kurşunun isabet edeceğini hesaba katmak istemiyordu
Lucian. En kötü ihtimali düşünürse, en kötü ihtimallerin
gerçekleşebileceğine dair bir çeşit batıl inanca sahipti. Elbette en
kötü ihtimalden kastı, mezarlığın girişine kadar yürümek zorunda kalması
idi; zaman kaybıydı kısacası.

Hızla ilerlediği ekip arabalarının aralığı, tam da mezarlık girişinin
sol duvarına bakıyordu. Ateş hattının biraz sonra kesileceğini bildiği
için, tekerleklerden yana bir sıkıntısı olmayacaktı. Süratle, araçların
arasında bekleyen polislerin üzerine sürdü arabayı ve \'etraf
temizlendi\' diyemeden duvara çarptı.

O sırada ateş etmeye devam eden bir tek Beren vardı. Toz duman içindeki
ortamda, iyi bir nişancı olmasının temel sebebi olan keskin gözleri,
Lucian\'ın hareketlerini izleyebiliyordu. Üç el ateş ettikten sonra
Ernesto\'nun arabasına doğru koşmaya başladı.

"İçeri kaçtı! Peşinden gidi-"

"Bekle!" diye bağırdı Marcus, Beren\'i ikinci kez yakalayarak.

Bir anlığına şaşkın bir şekilde Marcus\'a bakan Beren, hemen kendine
gelip Marcus\'un ellerinden kurtulmaya çalıştı.

"O artık Ernesto değil, Marcus! Bırak beni!"

Ancak Marcus\'un söylemek istedikleri başkaydı ve Beren\'i bırakmak gibi
bir niyeti yoktu.

"Kimse içeri girmiyor! Yerlerinize dönün!" dedikten sonra, sıkıca
tuttuğu Beren\'in gözlerine baktı. Marcus\'un endişesi, Ernesto veya
içeri giren her ne halt ise, onun için değildi.

"İçeri girmene müsaade etmeyeceğim, Beren."

Genç adamın nedeninin farkına varan Beren, kurtulmaya çalışmaktan
vazgeçti. Anlıyordu Marcus\'u ve kaygılarını. Gözlerinden gelen iki gram
yaş ile birlikte sarıldı Marcus\'a. Unutmak istiyordu, Ernesto\'yu ve
Ernesto hakkındaki her şeyi.

"Merkezle bağlantı kurmaya çalışın!" diye emir verdi Marcus ve
mezarlıktan çıkacak ufak bir çıt için dua eder gibi, sisin ortasına
dikti gözlerini.

Atmosferin önemini vurgulamanın bir mantığı yoktur. Bir ortamın karanlık
olup olmamasının, sadece ruh hali ile bir bağıntısı bulunur. Çünkü
görülemeyen şey, korkutucu gelir; insanlar, bilmediklerinden korkmak
için korku filmleri izlemeye merak salarlar. Korkuları yenebilmek adına
bir terapiydi, sise gömülü bir mezarlığın orta yerinde bekliyor olmak.
Matem yerlerine bu fişlemeyi yapan ve yaratan insanların zekalarına
hayran kalmamak elde değildi.

Sisin ortasında, nereye ilerlediğini bilmeden yürümeye çalışıyor ve bu
eylemi fazlasıyla duygusuzca işletiyordu. Sisin mantığını çözebiliyormuş
gibiydi. Ya da sisin ardında gizlenmek istenilen şey hakkındaki
yargılarının doğruluğundan emin görünüyordu.

"Alessa!" diye bağırdı Lucian.

"Neredesin, sürtük? Numaralarından bıktım, usandım!"

Cevap alamıyor olması, duyulmuyor olduğu anlamına gelmiyordu elbet.
Lakin bu oyunu ne kadar süre idare edebileceğinden, tahammül sınırlarını
ne vakit aşacağından emin değildi. Bir tuzak kurulduğu açıktı. Fakat bu
zamanlamanın manidarlığı şüphelendiriciydi.

Durdu. Hareketlilik sezmişti kalın sisin ağında. Birkaç kişi vardı, ağır
silahlardan arındırılmış. Gözlerini kapattı ve yaklaşmalarını bekledi.
Sakince sırıtıyordu. Hazırdı.

Merminin namluya sürülüşünü işittiği anda açtı gözlerini ve ani bir
hızla dönerek diğer yana attı kendini. Daha önce karşılaştığı rahip
gibiydi bunlar da. Muhtemelen altı kişiydiler. Üzerine gelen ilk rahibin
kılıç darbesini savuşturup karnına tekmeyi indirdikten sonra, diğer
rahibin silahından çıkan merminin üzerinden geçip, atışın geldiği yere
doğru koşturmaya başladı. O kadar hızlı koşuyordu ki, rahip henüz ikinci
atışı yapamadan, Lucian\'ın pençesinin deldiği bedeni yere yığıldı.

Ateşli silahları kullanmayı bırakmalıydı rahipler. Lakin Lucian hazırdı
ve çekilen silahların seslerini işitebiliyordu. akın silahlara geçen
rahiplerden üçünün kılıç kullandığını, diğer ikisinin ise daha ağır bir
şeyler taşıdığını tahmin edebiliyordu.

Teker teker saldırmayı seçen rahiplerden biri, Lucian\'ın arkasından,
darbesini indirmeye çalışmıştı. Lakin Lucian\'ın reflekslerinin hızına
yetişememesi; elinden alınan kılıcın, silah arkadaşının kafatasını
delmesine neden olmuştu. Rahibin boynunu kırıp olduğu yere bırakan
Lucian, sabırla 'ağır silahları' beklemekteydi.

Kendisine yavaşça yaklaşan iki rahip vardı. Biri önünden, diğeri
arkasından. Ellerindekilerin savaş çekiçleri olduğu, zar zor
seçilebiliyordu. En azından yaratığın tahmini bu yöndeydi; sadece,
kıdemli rahiplere verilen savaş çekiçleri, biraz gıdıklayabilirdi
ölümsüzlüğünü.

Lucian\'ın bakışlarını çevirdiği yönden kendisine yaklaşan tank
görünümlü rahibin sonu, düşen kardeşlerinden birinin omuzuna basarak
düşmanına ivmelenen pençenin boynunda açtığı derin yara ve birkaç saniye
içerisinde damarlarını vakumlayan kan kaybı olmuştu.

En sonunda, iki çekiçli adam ve bir yaratık, sisin içinde başbaşa
kalmış, düellolarını bir adım öteye taşımışlardı. Rahiplerin
boyunlarında asılı dev pentagramlar, şirin görünmelerini engelliyordu.
Gaz maskeleri takmıyorlardı, ancak devasa siyah cüppeleri ve gülümseme
yüzü görmemiş dudakları yeterince tehlike ile karşı karşıya kalmış
olduklarına dair keskin işaretlerdi.

"Komik olmayın." dedi Lucian; pozisyonunu almış bekliyordu.

Biraz sonra, tam karşısında kalan rahip, yeri titreterek koşmaya
başladı. Savaş çekicini olabildiğince geriye attı ve Lucian\'ın
bulunduğu yere sapladı. Tabii, bu kadar yavaş bir hareket karşısında,
refleks avantajı bulunan bir yaratığın kolayca haklanabileceğini
beklemezdi kimse. Lakin senkronik hareketler ile diğer rahibin, ilk
hamle ardından salladığı çekiç, Lucian\'ın göğsüne isabet etmişti.

Birkaç metre sürüklenen yaratık, pençelerini toprağa geçirerek
durabilmişti ancak. Bu sırada paramparça mezarlar için özür dileyecek
zamanı da yoktu. Pençelerinden yardım alarak, bir kaplan gibi koşmaya
başladı ve kendisine ilk saldıran rahibin suratına sağlam bir yumruk
indirdi. İkinci rahibin bir sonraki hamlesini bu sefer hafife almadığı
için alabildiğine geriye eğilip, rahibin çekicinden kurtulmayı başardı.
Lakin, hamle yapma sırası kendisine gelmişti. Zaten lehine olan kavgayı
iyiden iyiye avuçlarının içine hapsetmek üzere, yere eğilmiş iken sağ
ayağı ile rahibin kafasına indirdiği darbe, rahibin sersemlemesine neden
olmuştu.

"Yeter!" diye bağırdı Lucian kendine doğru gelen rahibin, hızla
savurduğu çekicini, sol pençesinin ucunda durdurduğu sırada.

Diğer pençesi ile, biraz uzaktan kontrolü altına aldığı zavallı bedenin
kemiklerini kırdı ve havada kalan çekici eline alırken, rahibi bir
kenara fırlattı. Elindeki çekici o kadar rahat kullanıyordu ki, bu
yaratığı tanrılaştırabilirdi bazı insanlar.

Sonuç;, son rahibin göğüs kafesini parçalayan bir darbe ve yere yığılan
son bedenin ardından, sisin ortasında bekleyen bir silüet\... Artık, bir
şeylerin ortaya çıkmasının vakti gelmişti.

"Göster kendini!" diye bağırdı Lucian, boşluğun ortasında sesini
duyabilecek birinin varlığından haberdar bir eda ile.

"Buradayım."

Belki de ilk defa irkilmişti, uzun bir sürenin ardından. Arkasında
bekleyenin farkındaydı oysa ki. Kafasını çevirip baktı siyahlar içindeki
kadına. Simsiyah cüppesinin kapattığı gözleri görünmüyordu. Siyah rujlu
dudaklarının iki yanından akıp giden sarı saçlar ve pantolonunun
ceplerine soktuğu elleri ile pek güçlü bir düşman gibi durmuyordu.

Ancak Lucian\'ın bir bildiği vardı. Bu nedenle yavaş ve sakince döndü
arkasına. Gözlerini olabildiğince kısıp duruma hakim olmaya çalıştı.
Konsantrasyonunu toparlayıp olası bir saldırıya karşı tetikte olması
gerektiğini hatırlattı kendine. Anlaşılan o ki, göründüğünden daha
güçlüydü, bu cılız yaratık.

"Ne istediğimi biliyorsun, Alessa."

Görünmeyen gözlerin altında, ufak bir tebessüm parlamıştı. Bunun meydan
okumaya dönüşmesi, adeta an meselesiydi.

"Ne istediğini ve ne arzuladığını, son zamanlarda hiç düşündün mü?"

Temkinli adımlarla Alessa\'ya yaklaşmakta olan Lucian, aldığı cevaptan
memnun değildi.

"Anlamıyorsun, çocuk: Bu bir başlangıç değil! Bütün bu hikayenin sonunda
zorluk çıkaran basit bir karakterden fazlası olamayacaksın!" diye
bağırdı Lucian, gülümseyerek.

Bir anda kafasını ve omuzunu geriye atmasıyla düşen cüppesinin ardından,
Alessa\'nın koyu mavi gözleri ve nefret dolu bakışları açığa çıkmıştı.
Kavga etmeye hazır görünüşüne gölge düşüren tek şey, cılız vücudu ve
güçsüz görüntüsü idi. Ancak rakibinin hareket kabiliyetinin ve
reflekslerinin farkındaydı yaratık; her ihtimali düşündüğü kesindi.
Hamle bekleyecek kadar sabrı yoktu.

Bütün gücü ile Alessa\'nın üzerine çullanan Lucian, sol pençesini
geçirmek istediği bedenin eğildiğini fark edemeden karnına yediği tekme
ile bir adım geri çekilmek zorunda kaldı.

"Paslanmışsın." dedi Alessa, Lucian\'ın kafasına tekme indirmek için
zıplarken.

Aşağılayıcı bu ifadeye inat ettiği için mi bilinmez, yaratığın bir
sonraki tekmeyi durdurması fazlasıyla ani olmuştu. Hamlesinin yediği
bloğu ve bileğini delmekte olan pençeleri fark eden Alessa ise, diğer
bacağı ile Lucian\'ın kafasına hafif bir darbe indirmiş ve Lucian\'ın
bir anlık boşluğundan faydalanarak, koca yaratığın kafasını, ayakları
arasına almayı başarmıştı. Zaman tanımadan, yere koyduğu ellerinden güç
alarak Lucian\'ı fırlattı ve hemen arkasını dönüp o anın tadını çıkardı.

Pençelerini yere geçiren Lucian, Alessa\'nın ne kadar çevik olduğunu
unuttuğunu fark ederek biraz daha dikkatli davranması gerektiğini
hatırladı ve ikinci çullanmasını, bir hayvan gibi dört ayak üzerinde
koşarak başlattı.

Bloklanan pençe darbeleri ve karşısındaki ufak bedenin estetik
becerileri yüzünden alınan darbeler, canavarı yavaşlatmaya yetiyordu.
İlahi ironi ile yüzleşip yaşlanmış ve paslanmışlığı kabul eden
Lucian\'ın son pençe savuruşuna karşılık kendisini havanın
savurganlığına bırakıp bir mahzen mezarın girişi üzerine konan
Alessa\'nın, bilerek içine düştüğü bu düellodan büyük keyif alıyor
olduğu, suratından okunabiliyordu.

"Sadece paslanmakla kalmamışsın! Sahi, kaç yıldız eskitmiştin sen?"

Alessa\'nın son sözünü duyan Lucian, sadece bekledi. Saldırıya geçmesini
sağlayacak herhangi bir öğretiyi hatırlamaya çalıştı. Fakat, bir yandan,
hatırlamaya çalışmasından ziyade neden konuşmuyor ve salt saldırı odaklı
davranıyor olduğunu anlamaya çabalıyordu. Beyinsiz bir hayvan gibi
hissediyordu kendini. Düşünmeye zaman tanımaktan nasıl nefret ettiği,
tasvir bile edilemezdi.

Zaman durmuş gibiydi onun için. Alessa\'nın suratına baktığında,
nefretin ve öfkenin aslında nasıl bir kayıp olduğunu idrak etti. Hayır,
hatırladı. Bununla savaşamıyor olduğunu da kabullenmiş gibiydi. Zira
uzun zaman sonra, kendine hakim olamayacakmış hissiyatıyla boğuşuyordu.
Ne yaptığını ve nerelerden geçip bu noktaya geldiğini unutmaya
başlamıştı. Ernesto, onun için bir başlangıç değildi; bir bitiş de
olmayacaktı. Lucian öyle bilmek, öyle düşünmek istiyordu. Nedenleri
üzerine kafa patlatmak, sadece acı vericiydi.

Alessa\'nın sağ elini kaldırmış olması, Lucian\'a herhangi bir şey ifade
etmemişti. Biliyordu; unutmuştu. Lakin yaşlılık değildi sebebi; sadece
nedenini idrak edecek zaman bırakmamıştı kendine. Artık yok olmuştu, o
ünlü ve yalan zaman değişkeni.

Alessa\'nın sağ elinde beliren ışık hüzmeleri, Lucian\'ı hedef alıyordu.
Genç kadının suratından kolayca okunabilen nefretin yarattığı afrodizyak
ve öfkeden damıttığı arzu, toplamakta olduğu gücünün boyutlarına
insafsızlık ekmekteydi. Acı çektiriyordu yaratığa; dizlerinin üstüne
çöküp kulaklarını kapatışını izliyordu, büyük bir zevk ile.

"Bu da senin sonun, Mangifos!" diye bağırdı Alessa.

Garip bir his, bir çeşit hatırlama seansı. Alessa, yaptığı her ne halt
ise bir anda vazgeçti ve elini yere indirdi. Yavaşça ayağa kalktı ve
sisin arasından gökyüzüne baktı. Bu sırada dizlerinin üzerinde bekleyen
Lucian, durumun farkına varmıştı. Lakin kavga sırasındaki ufak bir
boşluk değildi bu. Anlamıştı, neyin yaklaştığını. Doğruldu ve çalışmayan
akciğerlerine derin bir nefes çekip verdi. Gözlerini kapattığında
'hislerinin' bağırtıları, yeterince tatmin ediciydi.

"Sana bunun bir son olduğunu anlatmaya çalıştım, çocuk." dedi Lucian,
mahzen mezarın üzerinde dikilmekte olan Alessa\'ya bakarak.

"İmkansız!" diye bağırdı Alessa, bir yandan Lucian\'ın suratından bir
bilgi parçası sökmeye çalışırken.

Gülümsedi Lucian, Alessa\'nın suçlayıcı bakışlarının ardındaki
şaşkınlığı görerek.

"Hayır." dedi;

"İmkansız olan, buradan haberdar olmamaları."

Alessa saldıracak gibi duruyordu. Yumruklarını sıkmış ve sarı saçlarının
kapladığı suratını açığa çıkarmıştı. Sol elini göğsünün üzerine götürdü
ve Lucian\'ı, küçümseyici ve yarım bırakılmışlığa isyan eden
bakışlarından esirgemedi.

"Karşılaşacağız." dedi Alessa, garip bir ışık hüzmesinin içine
çekilirken.

Lucian\'a kalan şey ise, başarısız olmanın verdiği düşünceli ve sinsi
bakışlar idi. En azından, bir ufak gölgeyi daha aydınlatabilmişti. Tek
gerçek oydu ki; bir şeyler, Kara El'in planlarına ters düşmeyi seçmişti.
Arkasını döndüğünde sisin dağılmakta olduğunu fark etti; bariyer yok
oluyordu. İnsanlar, er ya da geç, karşılaşacaktı bu ufak düellodan
geriye kalanlarla.

"Eğlence başlıyor." dedi, söylediği şeye inanmakla inanmamak arasında
kalmış gibi. İnanmak istemiyordu. Mantıklı davranmak yerine, hayvan gibi
avlanmaya dayanamazdı ruhu. Farkındaydı, her şeyin ve herkesin.

Dağılmakta olan sisin kalbinde yükselen yaratık, pençelerini açmış
bekliyordu ziyaretçilerini. Herhangi bir duruma hazır refleksleri ve
keskin gözleri ile adeta bir yırtıcıydı. Neye veya neyine güvendiği
belli değildi; güçlenmek için nefret etmesi anlaşılabilirdi. Peki, kendi
inanıyor muydu? İşte burası tartışılabilirdi. Sonuç olarak, içeri
kahraman kılıklı olanlar girecekti ilk. Yani: Klişe.

Olması gereken de buydu. Hangi aptal sürü lideri, önemsediği adamları
önden gönderebilirdi ki? Lucian yeterince anlamıştı insan olgusunu.
Kendileri için kötü seçenekleri seçme yönünden bir hataları yoktu.
Ancak, önemsemeleri başka bir ironi oluşturuyordu. Bu kadar kibirle
doğmak ve bu kadar içten olabilmek, ona biraz komik geliyordu.

Düşüncelerini bir kenara attığı anda, neyin ağır bastığının
farkındalığına ulaşabilmekten korkuyordu bu yaratık. Korkularının var
olabilmesi bir kompleks olsa, bu kadar kontrol odağına baskı uygulamaya
niyetlenmezdi. Lakin kontrol edemiyordu artık. Sanki, doğduğu andan
itibaren, bir nedenden, kana susamışlığın pençesine emanet edilmişti.
Adını bile söyleyemiyordu kendine. Bir alter egonun kurbanı olmuş gibi
hissediyordu kendini. Kontrolünü yitirmiş bir adamın çaresizliğine boyun
eğmişti ve bekliyordu sisin ortasında. Avı, kendi ayağıyla gelecekti.

Bakışlarını, mezarlık girişinin olduğu yöne çevirdi. Ayak seslerini
işitti. Üst üste binen sesleri ayırt edebiliyordu, biliyordu. Farklı
ağırlıkta on civarı kişinin, yere yükledikleri basınç. On değildi; On
iki.

Ağzını alabildiğince gerdi ve dişlerini olabildiğince öne çıkardı;
Gülümserken dışarı verdiği nefes, kötü haberler veren bir parça ıslık
gibi yayılmıştı mezarlığın her yanına.

Çıkan sese silahını yöneltmeye kalmadan, göğsündeki baskı ve karanlığın
içinden çıkan ışığı gören polis, diğerlerinin ölümlerinin de habercisi
olmuştu. Çeşitli pençe darbeleri ve ağır yaralar ile yere yığılan kadın
ve erkekler, acı çektiklerini belirtebilecek kadar bağıramadan ölümün
sıcak koynuna sarılmış, derin uykularına merhaba demişlerdi.

Kan kokusu henüz duyulmadan, gıcırdayan demir menteşeler ve kapanan bir
kapı önünde beliren karanlık katil, nefretin de ötesine geçmiş gibi;
karşısındaki iki genç insanın ne söyleyeceklerini merak ediyor görünse
de, aslında yemeği ile oynayan sadist bir kediden farksızdı.

Bütün adamlarının ölmüş olmasını bilmek bir yana, cesetlerinin aynı
kapının ardındaki bir bloktan ibaret olduğunu gören Marcus, toparlanmak
için zamanının olmadığının bilincindeydi. Dağılan sisin ardından suratı
görünen yaratığa, Beren\'i arkasına alma içgüdüsü ile biraz daha
yaklaştı ve anlamayadığı şeyden korktuğu gerçeğini bir kenara bırakıp,
ilk adımı atmayı başardı.

"Kimsin sen?" diye sordu Marcus, cüretkar bir tavır ve öfke dolu bir
tonlama ile.

"Farklı birisi."

"Açıkça konuş!" diye bağırdı, aldığı cevaptan memnun olmayan adam.

Lucian\'ın sırıtışı, bir nebze olsun, konuya odaklandığını belirtiyordu.

"Nasıl bir cevap vermemi bekliyorsunuz? Ernesto\'nun kalıntıları mı
demeliydim? Yoksa, şu arkandaki küçük hanımın korkularından birisi
olmayı kabullenmiş gibi mi davranmalıydım?"

Nefret dolu dudakların ardından yükselen sözler, Beren\'in sabrını
taşırıyordu. Onun için, ölmüş olan insanlar önemsizdi. Sadece, bu eski
dost\...

"Kapa çeneni! Ernesto\'nun orada olduğunu biliyorum!" diye bağırdı
Beren, sönük bir umutla.

"Ernesto burada değil."

"Ernesto\'nun orada olduğunu biliyorum!"

"Ernesto diye birisi yok, Beren!" son sözleri söyleyen Lucian olmuştu.

Beren\'in suskunluğu, kabullenmeye karşı bir küçük savunma idi elbet.
Sonsuza kadar süremezdi. En azından Marcus dahi silahını doğrulttuğu
yaratığın, nasıl bir gerçekliğe hitap ettiğinden habersizdi. Beren
güçsüz değildi; ancak, Ernesto karşısında fazlasıyla saftı.

"Ernesto ile fazlasıyla köklü bir geçmiş ve kardeşliğe sahip olduğunuzun
farkındayım. Hoş, o günlere yetişememiştim."

Lucian\'ın provokatif olduğu su götürmez bir gerçek iken, bu sefer içten
olduğu da gerçekten hissedilebilirdi;

"Ancak, Ernesto\'nun yeri ayrı. O, beni kabul etti ve kendi isteği ile
gitti."

"Sana inanmıyorum!" diye karşı çıktı Beren, kafasını sallayarak.
Gözlerindeki yaşlar, biraz önce tetiği çekmeye niyetli kadından eser
bırakmamıştı.

"Artık, varlığından uzak ve öfkesine yenik. Onu geri getirmenin bir yolu
yok!"

"Yalan söylüyorsun! Ernesto her zaman kontrollüydü!"

Beren\'in çocuksu iddiaları karşısında sırıtmaktan öteye gidemeyen
Lucian, kafasını salladı ve kapalı gözleri ardından, karşısındaki kadına
acıdığını gösterdi.

Belki, içinde bulunduğu durum daha karmaşık ve acı vericiydi. Lakin
kendi içinde, biraz daha sarmaşık ve yok olmanın eşiğinde bir
benliğinden daha haberdardı. Kana susamışlık ve güç arzusuna karşı
gelemediğini kabul ettiğinde, neler olacağını görmek istemiyordu bir
parçası. Biraz da olsa merhamete sahipti. Bazen.

Pençelerini hizaya getirdi ve saldırıya açık olduğunu, en azından
saldırmayı deneyebileceklerini gösterdi.

"Gelin o halde! Yok edin beni!"

Lucian\'ın sesi, o kadar derinden yankılanmıştı ki, en sakin insanı dahi
nefret dolu bir mukusa bulayabilirdi.

İşlemeyen kurşunların ardından, hedeflerine ilerlemekte olan iki insanın
ne kadar bir süre dahilinde hem ateş edip, hem de hedefle temasın
yakınlığına ulaşabilecekleri, kesinlikle bir muamma idi. Lucian\'ın
umarsız bekleyişi, bir son bulmak için çabalıyordu o saniye. Kendiyle
hesaplaşıyordu; kendine, kendini kanıtlıyordu adeta. Kontrolden söz
açılmış iken, kendi kontrolünü de hesaba katması gerektiğinin
bilincindeydi. Bu nedenle, kan arayışı içinde olan benliğinin bir
kısmını kuklaya çevirmesi gerekiyordu. Sadece, doğru anı bekliyordu.

Tek pençe darbesi ile parçalanan silahların ardından, duruma hızla
adapte olan Marcus, çabucak çullanmaya kalktı ve Lucian ile teke tek bir
düelloya girme niyetini ortaya koydu. İki kolundan tuttuğu Lucian\'ı
kapıya yapıştırmaya çalışırken, sadece bir ayak hareketi ile hamleyi
engelleyen Lucian, kapıya yapışması gereken kişinin Marcus olduğuna
karar vermişti. Lakin, ardından kafasına yediği bir tekme darbesini
umursamadan arkasını döndüğünde, kavga etmeye niyetli tek kişinin Marcus
olmadığını gördü. Beren\'i küçümsemiyordu, öfkesinin keskin kokusunu
duyabiliyordu.

Yumruk darbesi ile yere yapışan Beren\'i gören Marcus, nefretine nefret
katılmış bir saldırganlıkla Lucian\'ın üzerine son bir hamle yapmaya
kalkıştı. Son hamle olduğunu 'düşünüyordu', çünkü düşünmeden hareket
ediyordu. Öleceğini veya ağır yara alacağını umursamadan harekete
geçmişti. Yumruklarını yumruklar, darbelerini darbeler izlemişti.
Karşısında duran, yalnızca zevk almaya bakan yaratığın düşüncelerini
veya varlığını önemsemiyor; sadece içgüdüleriyle dövüşüyordu.

Birkaç savuşturmanın ardından, durumu uzatmaması gerektiğine kanı
getiren Lucian, Marcus\'un sol elini büküp, mezar taşlarından birinin
üzerine fırlattı. Kırılan mermerin dibinde, karnını tutarak acı çeken
Marcus\'un işi bitmiş olmalıydı. Belki de Marcus, hayatta kaldığına
şükretmeliydi.

Acı içinde yerde kıvrılan Marcus\'un durumunu görmek istemeyen Beren
ise, hızlı hareketleriyle katile taciz edici yumruklar indirmeye
başlamıştı. Hareketleri, esnekliği ve refleksleri, fazlasıyla
önsezilerin dışındaydı. Lucian, bir an için, neden küçümsemekten
kaçındığını anladı. Lakin bir yanı, küçümsemek ve ezmek için can
atarken, bu kadar hayranlık fazla gelmeye başlıyordu. Bu sebep ile,
kafasına gelmekte olan sol tekmeyi yakaladı. Zaman tanımadan Beren\'e
yaklaştı ve suratına iki yumruk indirip, göğsünden tutarak fırlattı.

Kafasını kaldırdı ve çoktan dağılmış olan sisin açtığı gökyüzüne baktı.
Hissettiği şeyleri tarif etmek veya betimlemek, hata etmek anlamına
gelebilirdi. Yalnız olmadığını bilmek; hele ki, yalnız olmadığın bir
gezegenin üzerinde, yine avcının av olmasından yakınmak kadar rahatsız
edici bir kavram olamazdı. Toparlanıp ayağa kalkmış olan Marcus\'a bir
bakış attı.

"Gitme vakti." dedi Lucian, hafifçe sırıtarak. Bir çeşit, \'hoşça kal\'
idi.

Lucian\'ın arkasından koşturan Marcus, ne olduğunu anlamadan, mahzen
mezarın üzerinde beliren Lucian\'a bakakaldı. Yapının üzerinde çömelmiş
bir vaziyette, biraz aşağıda duran mahlukatın suratına bakan Lucian,
muhtemelen bir daha göremeyeceği bir surata son bakışını attı.

"Tekrar görüşeceğimizi sanmıyorum, et torbası." dedi Lucian, küstahça.

Saniyelik farklarla yer değişimlerinden anlamalıydı Marcus, Lucian\'ın
gözle görülemeyecek bir hızda hareket etme yeteneğini. Bedeni henüz
kendine gelememişti. Aklı ise, biraz önce yere düşen Beren\'de kalmıştı.
Öksürerek, Beren\'in kıvranmakta olduğu yere koşturdu, kendi acıları
yetmiyormuş gibi.

Dizlerinin üzerine çöktüğü gibi, Beren\'in kafasını hafifçe yukarı
kaldırıp umut etmeye başladı. Biraz önce olanları unutup gitmesi için
yalvaran benliği, bir yandan, ellerinin arasındaki, o tatlı gülümseyeme
sahip olan kadının yitip gitmemesi için çırpınıyordu. Uyanması, kendine
gelmesi, bir çeşit aydınlıktı Marcus için.

Hastane koridorlarındaki telaşın, her zamanki formunda olması, bazıları
için başarıdır. Çünkü çalışanlar ve müşteriler vardır. Özel hastanelerle
dolu bir dünyada, insanların \'hasta\' olmamasını beklemek zor. Ancak
durumun, bununla bir alakası yoktu. Zira Merfr\'ün düşünceleri, kendini
avutacak noktalarda gezmeye odaklıydı. En azından, daha az
sinirlenebileceği şeylere ihtiyacı vardı.

Sağ elindeki poşetin içinde, birkaç şişe su bulunuyordu. Hızla yürüdüğü
koridorda, onu gören herkes kenara çekilip yol veriyordu. Merfr pek
oralı olmasa da, kıdeme duyulan saygı ve korku arasındaki ufak çizginin
belli olduğu anlardan birisiydi bu. Odanın içine girdiğinde Marcus ve
Vladmir dışında herkes yatıyor, Beren ise halen baygındı. Kapının hemen
yanında bulunan ufak masanın üzerine koydu poşeti ve suları birer birer
çıkarmaya başladı.

"Durumu nasıl?" diye sordu Merfr.

"Fena değil. Kendine geleceğini söylediler." dedi Marcus, endişeli
bakışlarını Beren\'den ayırmayarak.

"İçip kendinize gelin." diye şişeleri fırlattı Merfr, Marcus ve
Vladmir\'e.

Yakaladığı su şişesini Alaik\'e uzatan Vladmir, geçerli bir karşılık
alamayınca şişeyi, Alaik\'in kolunun yanına koydu. Merfr\'ün fırlattığı
diğer şişeyi yakaladı ve içmeye başladı.

"O, Ernesto değildi." dedi Alaik, sessizce ve endişe yaratacak
bakışlarıyla.

"Dinlenmene bak."

Bu cevabın ardından hiddetle kafasını Merfr\'e çeviren Alaik, duyduğunu
kabullenmek istemiyordu.

"Bakamam! İyi biliyorsun."

"O yaratık, her ne ise, olayı incelemek için uğraşacağız. Sen kendine
gelmeden bunu başarma şansımız yok, Alaik." dedi Marcus, tüm
ciddiyetiyle.

"Sanmıyorum." dedi Tara, içeri girerken. Yavaşça duvara yaslandı ve
kendisine bakmakta olan insanları teker teker gözden geçirdi.

"Acil durum ilan ettikleriyle ilgili bir duyum var. Neler döndüğünü
kimse bilmiyor."

"Ne?"

"Nereden biliyorsun?" diye sordu Merfr, diğerlerinde bulunan şaşkınlığı
aratmayacak bir ifade ile.

"Kız kardeşim. Neler olduğunu bilip bilmediğimi sormak için aradı;
günlük tatbikat durumuna geçmişler."

"O yaratık, kaçmadan önce gökyüzünü izliyordu." diye çıkıştı Marcus;

"Sanki panik havasını sezebiliyormuş gibi. Bir şeyler biliyordu,
eminim."

"Ne olabilir?" diye sordu Merfr. Ancak aldığı cevap, iki yana sallanan
bir kafadan ibaret olmuştu.

Ortamın gerginliğini bozan şey, Beren\'in hafifçe inleyerek gözlerini
açması olmuştu. Gözlerini açtığında, etrafında onu önemseyen insanları
görmek, hayatta kalmasına neden olan şeylerin farkına varması için
yeterliydi. Bir daha düşündü. İntikam istedi. Ernesto\'yu ve dönüştüğü
şeyi hatırladı. O anı; korkmadığını, kin beslediğini.

"Ernesto nerede?" ilk sorusu olmuştu, Beren\'in.

Fazlasıyla kafa karıştırıcıydı elbet. Herkes, farklı bir tepki
bekliyordu. İlk adımı atan Marcus olmuştu.

"Hatırlamıyor musun?"

"Elbette hatırlıyorum! Nerede o?"

"Önce kendini toparlamaya çalış! Sonra detaylarıyla tartışacağız." diye
emir verdi Merfr, parmağı ile Beren\'e yatması gerektiğini işaret
ederek. Ardından hemen Tara\'ya döndü.

"Başka öğrenebildiğin bir şey var mı?" diye sordu.

"Hayır. Ordu kanalları aşırı sessiz." dedi Tara, kafasını sallayarak.

"Ama, elimden geleni yapacağım"

"Pekala." dedi Merfr, düşünceli surat hatlarıyla;

"Vladmir, merkeze dönüyoruz. Tara, benimle iletişimde kal. Geri
kalanınız, iyileşmeden gözüme görünmeyin."

Merfr için yol çizmek, mümkün olduğu kadar bilgi toplamaktan geçiyordu.
Arkasında kalan odanın içindekilerin iyi olacaklarından emin olmayı
umarak koridora yöneldi. Dayanması zor bir ortamdan uzaklaşmaya
çalışırken gereğinden fazla cümle kurmaktan kaçınırdı - veya duymaktan.
Sadece yoluna bakmak isterdi. Önemsediği insanlara bir yol göstermek
için dahi son nefesini vermekten alıkoymazdı kendini. Bu yüzden,
kulaklarında çınlayan eski bir şarkıyı her defasında çalıp dururdu.
Duymamak için. Konuşmamak için.

Sözcükleri umursamayan ve yanı başında duranın dahi konuşmalarını
duymaktan çekinen bir başkası ise Beren\'di. Yaşadıklarının değil,
düşüncelerinin ona ettiği eziyetin pençelerinde acı çekerken yitirmişti,
tüm dokungaçlarının duyularını. Kendi kendine eziyet etmekti bu belli
ki. Lakin, nasıl bir savunma hattıyla kendine karşı savaş verebilirdi
ki? Bunca yıl sevip kolladığın bir insanın, ne olduğu belli olmayan bir
hilkat garibesine dönüşmesindeki kader ne olabilirdi?

Düşüncelerin kontrol edilemediği bir dünyada, kimin ne konuştuğunun bir
anlamı yoktu. Bu nedenle, odanın içindeki konuşmalar sadece önemsiz
birer safsatadan ibaretti. Mutlu günlerin gelip geçtiğinden bihaber
yaşayan milyarlara ne diyebilirlerdi ki? Onlara ne anlatılabilirdi?
Hiçbir şey. Koca bir hiç.

Alaik\'e bakan Marcus, Beren\'in aksine anı yaşamakta olan bir adam
gördü. Biraz önceki tavrından bir eser yoktu ve sadece ayağa kalkıp iş
yapabilir hale gelme peşindeydi.

"Kaç güne ayağa kalkarsın?" diye sordu Marcus, dalga geçercesine.

Gözlerini hafifçe kısıp gülümseyen Alaik, göz ucuyla Marcus\'a baktı ve
tanıdığı o surattaki gülümseyen ifadeyi görüp kendini biraz daha iyi
hissetmeye başladı.

"Sinir bozucusun." dedi Alaik.

O sırada sinirleri asıl bozuk tek kişi olan Beren, hızla dikildi.
Gözleri fal taşı gibi açılmış, cama bakıyordu.

"Duydunuz mu?" dedi fısıldayarak.

"Ne-"

Vladmir\'in sorusunu ağzına tıkan şey, fazlasıyla uzakta gerçekleşmiş
bir patlamanın basıncı ve hastanenin, belki de tüm bölgenin, sarsılması
olmuştu. Zelzele ile irkilen bedenlerin suratlarındaki dehşet ve
şaşkınlık, hareketlenme ile devamlılıklarını sağlamışlardı. Zoraki ayağa
kalkmaya yeltenen Alaik\'e, yatakta kalmasını işaret eden Vladmir
pencereye, Marcus\'un yanına koşturdu. O an için, ancak oturabilmekte
olan Beren\'in aksine ayağa kalkan Alaik, biraz sonra Vladmir\'in
yanındaydı. Görüş mesafesi açık olsa da, ileride herhangi bir şey
göremeyen Marcus hızla pencereyi açtı ve vücudunun yarısını dışarı
çıkarıp sağa ve sola baktı.

"Bir şey görünmüyor."

Şimdilik bildikleri tek şey, bir panik havası ve olası hasta
nakliyatları üzerine bağrışmalar olmuştu. Az sonra koşturarak odaya
dalan Merfr, herkesin iyi olduğundan emin olduktan sonra adrenalin dolu
vücudundan kelimeler dökmeye başladı.

"Duman var mı?" diye sordu Merfr.

"Hayır. Görünürde hiçbir şey yok."

Alaik\'in ayakta durabildiğini gören Merfr, planı hazırlamıştı.

"Pekala! Vladmir! Alaik\'e destek ol; Marcus! Beren\'i taşı. Doğru
otoparka inin! Ben minibüsü almaya gidiyorum!"

Kapıdan çıkmaya hazırlandığında, arkasında bir hareketlenme olmadığını
sezen Merfr dönüp emir vermeye devam etti;

"Davetiye mi bekliyorsunuz? Çabuk olun dedim!"

Hiçbir şey, panik havasına bulanmış bir hastanenin, hijyenik kokusu
kadar korkutucu olamazdı belki. Yahut içinde bulundukları bu durum,
insanlığın hangi şartlarda varlığını sürdürebildiğinin en güzel
kanıtıydı. Zira art arda gelen iki sarsıntı ve beklenen ancak bir türlü
yapılamayan anonslar eşliğinde, yaratılmak istenen atmosfer kolayca
maddeleşmişti.

Hasta bakıcıların yardım etmesi gereken hastalar yerlerde sürünüyor,
hemşireler ve doktorlar kendi canlarını kurtarmak için kaçışıyordu. Can
pazarı sıfatını alabilmek için dahi gerekli nitelikler ortada yokken,
böylesine bir kaçışmanın var olması\... Üstüne üstlük, kimsenin ne olup
bittiğine dair herhangi bir bilgisi bulunmuyordu bile. Peki yetkili
sayılan insanlar neredeydi? Çoktan kaçıp gitmiş olmaları, masif bir
panik doğurmak için güzel bir fırsat sunuyordu. Nasıl olsa kimse, kendi
canını, bir başkasının hayatı için tehlikeye atmak istemezdi.

O durumda, ihtimallerin kaşıdığı beyin kıvrımlarını unutmak ve elinde
olanları korumak biraz daha mantıklı gelmeye başlamıştı. Boşalmaya
başlayan koridorun sonuna ilerlemeye çalışan dört genç için, ihtimaller
önemsizdi. Tıpkı diğerleri gibi.

"Merdivenlere!" diye bağırdı Marcus, kolları arasındaki Beren\'i sıkıca
sarmış ve olabildiğince hızlı koşuyorken.

Bir sarsıntı ve ardından birkaçı daha. Sonuncusu o kadar yakındı ki,
ardında bıraktığı çığlıklar çok net duyulabiliyordu. Kimsenin umurunda
olmadığı için, üzerine bir şiir yazılmasında pek mahsur görülmeyecekti
muhtemelen. Tabii, kaynak ne olursa olsun, sağ çıkabilenler için
konuşmak daha doğru olacaktı.

Önemli olan şey ise, sarsıntıların etkisiyle merdivenlerden
yuvarlanmamak için elinden geleni yapmaktı. Yahut, sizinle aynı
merdiveni inmeye çalışan ve sizin hayatınıza zerre saygı duymayan
diğerlerinin yarattığı tehlikenin boyutlarıyla, bu patlamaların unsur
olduğu tehlike potansiyelini karşılaştırmak anlamsız olacaktı. 'Önce
güvenlik!' reklamlarını vermek şöyle dursun, onca katı inmek ve kendini
otoparkta bulmak ciddi bir koordinasyon gerektirmişti.

Durumun vahimiyet seviyesini gözetmeksizin, hastanenin ana çıkışına
yönelenlerin oluşturduğu yığının altında kalanlar, ölü sayısını bir
hayli arttırıyor gibi görünüyordu. Ne kadar yazıktır ki, kimse, yığını
görmeden, diğer çıkışlara yönelmeyi akıl edememişti. Sadece birkaçı.

Vladmir\'in omzunu bırakan Alaik, otopark kapısını işaret etti ve hafif
afallayarak koşmaya devam etti. Otopark kapısına olabildiğince hızlı
koşan Vladmir, kapıyı yıkabilecek bir güçle vücut ağırlığını kapıya
verdi ve diğer tarafa geçip kapıyı tutmaya başladı. O sırada gözleri,
polis minibüsünün yolunu gözlüyordu. Marcus ve kolları arasındaki Beren
daha kapıdan geçmeden, kapının hemen önünde fren yapan minibüsün sürgülü
kapıları çoktan açılmıştı. Otopark kapısından son geçen Alaik\'in bir
elini omzuna atan Vladmir, Alaik\'i minibüse yükledikten sonra içeri
atladı ve kapıyı kapattı.

Deli gibi olduğu kadar, bir o kadar da dikkatli sürmeye çalışan Merfr,
otopark girişindeki kırık engellerin üzerinden geçip ana caddeye çıktı.
Şansını zorlaması gerekiyordu, çünkü dışarıdaki paniğin büyüklüğünden
habersizlerdi. Şans onlardan yanaydı ki, caddeye çıktıklarında herhangi
bir kazayla karşılaşmamışlardı. Ancak şehrin geri kalanı için, aynı
şeyleri söylemek pek mümkün olmayacaktı. Patlamalar eşliğinde yükselen
dumanlar bir yana; patlamaların kaynağının dokunmadığı şehrin diğer
kısmının vahim hali bir yanaydı. Zayiat, fazlasıyla büyük ve kanlıydı.

Karmaşa içindeki sokaklarda ilerlerken artan ölüm tehlikesini
umursamanın, yapmaları gereken en son şeymiş gibi davranmaları, bir
çeşit soğukkanlılıktı. Minibüsün arkasındaki durumun stabil olduğundan
emin olan Marcus, minibüsü sürmekte olan ve dikkati dağıldığı anda olası
bir kazaya kurban gitmesi muhtemel Merfr\'ün yanına oturdu. Birbirine
geçmiş arabaların arasından hızla geçen ve algılarını daima açık tutan
Merfr ile konuşmadan önce etrafına bakındı ve binalar arasından
görebildiği kadar uzağı görmeye çalıştı.

"Ne düşündüğünü biliyorum." dedi Merfr, gözlerini yoldan ve yolun
dışından gelebilecek olası tehlikelerden ayırmadan. Devam etti;

"On altı milyon insanın yaşadığı bir şehirde hangi çıkış noktası
kullanılabilir!"

"Evet, ama-"

Marcus\'un ve diğerlerinin irkilmesini sağlayan son patlama, ne kadar
yakından gelmiş olursa olsun, Merfr\'ün kıpırdamasına dahi neden
olmamıştı. Dikkatinin bir kısmını, kimsenin canına mal olmayacak şekilde
sürmeye ayırmış iken; büyük bir kısmını ise, son patlama ile daha da
paniklemiş sürücüleri fark edebilmeye adamıştı. Gözünün önünde birbirine
geçen iki aracın ve vakaya dahil olacak kadar yeterli hıza sahip,
ürkmeyle hareket eden diğer araçların yanından hızla geçip; uzunca bir
mesafe boyunca, ivmesi sabit yoluna devam eden araçlar dışında, iki
yandan da alabilecekleri herhangi bir darbeyi en aza indirgemiş olmanın
rahatlığına ulaşmıştı. Tabii ki pazar gününü sessiz ve sakin bir gün
ilan etmenin hazzına ulaşamayacaktı. Aklına gelen ilk şeyi ağzından
atmak için iki kez düşünebilecek zamanı yoktu.

"Tara!"

"Ne?!" diye haykırdı, ayakta veya ayık olanlar.

"Odadan ayrıldığımda, çoktan gözden kaybolmuştu. O karmaşada aklıma
gelmedi." dedi Merfr, sanki aklını karıştıran yeterince problem yokmuş
gibi.

"Tara, nereye gidebileceğimizin farkındadır. Eminim."

Ortalığı, biraz olsun, sakinleştirme çabasında olan Alaik\'in söylemi,
\'haklı\' konumuna yükselmişti bile.

"Pekala! Diyelim ki şehir dışındaki en yakın sığınağı gözüne kestirdi;
oraya nasıl ulaşacağı konusunda bir fikriniz var mı?" diye sordu
Vladmir, arkadaşını düşünerek.

"Başının çaresine bakmak zorunda. Ne geri dönebilir, ne de ona
ulaşabiliriz. İletişim ağı çoktan çöktü. Acil durum frekansını devreye
sokmadıklarından da adım gibi eminim!"

Merfr\'ün cevabında, atladığı noktayı yakalayan Marcus, hızlıca cep
telefonunu çıkardı.

"Çöktü mü? Kontrol etmemiştim." dedi, telefonunun sinyal alıp almadığını
kontrol ederken.

"O halde, bu haltı kim yiyorsa\..."

Alaik, lafını kesen son patlamanın ve akabinde yükselen fren ve korna
seslerinin ardından devam etti:

"\...yerel istasyonları hedef almayı akıl etmiş olmalı!"

"Bu bizim problemimiz değil! Ulusal Güvenlik\'in problemi!"

Merfr\'ün son sözünün ardından keskin bir dönüş yapan minibüs, insan
kaynaklı karmaşanın ortasında manevra yaparak ilerlemeye devam etti. Son
dünya savaşından beri yeri değiştirilmemiş, şehrin dışında kalmış
sığınağa varıncaya dek, kaderi meçhul bir istikamette devam etmeleri
gerektiğini bile bile gaza basıyordu. Kaos sonrasında hayatta kalmak
kadar, kaos sırasında hayatta kalmak da önemliydi. Herkes kendi
kellesinin ve cüzdanının peşine düşmüşken hem de.

Karanlığın içinde bekleyen bir başka surat; siviller, karakollar ve
suçlular için belirtilen prosedür ve prosedürlerin, yürürlülüğe
konulmamasının ve asla da yürürlülüğe koyulmayacağının farkında, rengini
seçemediği beton duvarı izliyordu. Ellerini ayak bileklerine uzatmış,
paçalarını düzeltiyor; kulakları, kendisine bağıranların ne ses
tonlarını ne de söylemlerini umursuyordu. Duyduğu tek şey, karmaşanın
tatmin edici kokusu ve insan içgüdülerine bakış açısıyla elde ettiği
zafer idi.

Paçalarından ve botlarından emin olduktan sonra sağ eliyle, oturduğu
ranzanın üzerinde duran tehlikeli objeyi kavradı. Duygusuz görünen bir
çift gözü hafifçe aşağı indirip elindeki silahı kontrol etti ve
gözlerini, yine, duvara dikti. Bir ara koridora baktığında gördüğü sabit
ışık yerine, sarsıntı oldukça yanıp sönen ve sallanan bir ampulün
eksikliğini hissetti. Derin bir nefes alıp ayağa kalktı ve demir
parmaklıkların ötesine, koridora çıktı. Solundan uzanan eller ve yardım
çığlıklarını duymamaya devam ediyor; sol elinde tuttuğu anahtar kartı,
parmakları arasında dolaştırıyordu. Ayaklarının diğer ucunda, demir
parmaklıklara yaslanmış üniformalı bedenin ise boynu kırılmış; botları,
bir nevi, ödünç alınmıştı.

Yakın bir sarsıntı ile irkilen Jaros, silahı beline soktu ve anahtar
kartı, yakınındaki nezarethanenin biraz uzağına fırlattı. Yakarışları,
gereksiz bulmaya devam etmesine rağmen, bir ufak ders vermekten yana
karar vermişti. Ya da bu düşünce ona zevk veriyordu.

"Et için kavga edin, köpekler."

Bomboş ofisler, hızlıca terk edilmiş. Masadaki kahve ılık olmaya yüz
tutmuş; bilgisayarlar halen açıktı. Nezarethane çıkışındaki ofislerin
terk edilmiş olması şaşırtıcı olmayacaktı elbet. Ancak aynı şeyi zemin
kat ve merdivenlerden gelebilecek tehlikeler için söyleyemeyeceği için
silahı belinden çıkardı ve basamaklara ilk adımını attı. Emin adımlarla
ulaştığı zemin katı kontrol etmeden önce, merdiven boşluğundan yukarı
baktı ve herhangi bir ayak sesinin yankılanıp yankılanmadığını kontrol
etti.

Çıkışa yakın ofislerden birinden gelen gürültü, bodrum katında bağrışan
mahkumların seslerini bastırmış ve Jaros\'un dikkatini çekmişti.
Silahını gürültünün geldiği yöne çevirmiş haldeyken, bir kulağı da
merdivenlerdeydi. Ufak koridorun en sonundaki ofisin kapısına yaklaştı
ve ufak sarsıntılar süregelirken adım atmaya dikkat ederek, hızlıca
içeri bakıp geri çekildi. Gürültüyü çıkaran kim veya kimlerdi ise,
homurdandıkları kesindi. Bu sefer hedefi, danışma olmuştu. Duvar
kenarından hızlıca bakıp kafasını geri çektikten sonra, artık binadan
çıkması gerektiğini hatırlattı kendine. Danışmanın karşısındaki
koridorun ve arkasının sağlam olduğunu kabullendi ve hızlı adımlarla,
silahını danışmaya doğrultmuş bir vaziyette, ilerlemeye başladı.

Açık ön kapıya ulaştığında, danışmanın arka odasından çıkan üniformalıyı
gördü. Yangından mal kaçırmak gibi bir niyeti olduğu belliydi. Polis,
Jaros\'u fark ettiğinde çok geç olmuştu; Jaros, namlunun ucu soğumadan,
bahçeye adımını atmıştı bile.

Bahçenin duvarına sertçe girmiş olan aracın kırık ön camından sarkan bir
insan bedeni dışında, eskiden \'canlı\' olduğu bilinen yahut canlılığını
sürdüren başka bir varlık görünürde yoktu. En azından sahil şeridi için
konuşmak gerekirse. Ancak Jaros\'un dikkatini vermek istediği nokta,
gökyüzü olmuştu. Sarsıntıların nedenini anlamaya başladığı an, kafası
sorularla dolmuş; harcayacak vakit telaşı daha da artmıştı.

Yıldırım gibi yeryüzüne inen garip ışıklar araziye çarptıkları
noktalarda patlamalar yaratıyor; düştükleri mesafeye ve yeryüzü şekline
göre, sarsıntıların şiddet ve uzunlukları değişiyordu.

Birkaç sarsıntı öncesinde, bölgeye düşen belirli boyutlardaki ışık
hüzmelerini gördükten sonra, Jaros\'un aradığı cevaplar netleşmeye
başlamıştı.

"Burada bir hata var." dedi Jaros, çevresine ilgisizce.

Gözlerini diktiği gökyüzünün, geceleyinki güzelliğini kaybedecekmiş
korkusuna rağmen cevap arıyordu.

"Bu atışların açıları normal değil."

İlgisiz arayışının sonu, polis sireninin rahatsız edici olmaya
başlamasıyla gelmişti. Yaklaşıyorlardı.

"Batıdan gelmediği kesin." dedi Jaros, solundaki bahçe duvarına
yönelmeden önce.

Sol eliyle duvarın üzerinden destek alıp bahçenin dışına attı kendini.
Arkasında olup bitmekte olan herhangi bir şeyin odaklanmasını
engelleyeceği gerçeği, bir nevi refleks haline gelmişti. O nedenle olası
bir kaza dışında dikkat etmesi gereken çok az şey vardı, o an için.
Şehir merkezinde onu bekleyen, en fazla yağma olacağından ve insanların
şehrin çıkışlarına yönelmiş olduklarından emin olduğu için, iki blok
boyunca dikkatle ilerledikten sonra, açık gördüğü apartman girişinden
içeri attı kendini. Rastgele girmiş olma ihtimali yoktu. İşi şansa
bırakamazdı.

Yağmacılar en az polisler kadar tehlike arz ettikleri için nişan alarak
ilerliyordu lobide. Bodrum katını umursaması gerekmeyecekti. Lakin açık
bir kapıdan girebilme potansiyeli olan tek kişinin kendisi olmadığı da
kesindi. Merdivenlerden çıkarken olabildiğince sessiz ve profesyonel
düzeyde sakindi. Birinci kata ulaştığında koridora hızlıca bir göz attı.
Açık bir kapı veya ufak bir çıtırtı beklentisini karşılayamamıştı bu
kat. Merdivenlerden devam etti yoluna. Birinci katta yaptığı ufak
gözlemi, ikinci katta da gerçekleştirdikten sonra koridorun sonuna doğru
hızlı adımlarla ilerlemeye başladı.

Koridorun sonundaki kapının önünde durdu ve etrafı bir daha dinlemek
istedi. Kısa bir süre koridora, çatık kaşları ile boş bakışlar attı.

"Anahtarı saklayamazdın sanki, değil mi?" diye söylendi, kısık sesle.

Etrafta kimsenin olmadığından emin olduktan sonra kapıyı omuzladı ve
kapıyı hızlıca kapattı. Evin koridoruna bir bakış attıktan sonra,
kapının yanındaki ayakkabı dolabını, kırdığı kapının önüne itti.

Bir adet cam masa ve tozlu, beyaz bir koltuk dışında hiçbir mobilyası
olmayan salona geçti. Koltuğa oturdu ve cam masanın üzerindeki kablosuz
telefonu eline aldı. Ayaklarını dinlendirmesi gerekiyordu. Sarsıntılar
ne kadar seyrekleşmiş de olsa, atışlardan birinin kafasında patlama
riski azalmış değildi. Ancak ufak bir mola vermemesi, eş değer risklere
gebe durumlar doğurabilirdi.

Sağ eliyle telefonun ayarlarıyla uğraşmaya devam ederken; sol eliyle de
cam masanın kalın ayağının kenarına bastırdı. Dışarı çıkan ufak
çekmecenin içinde bir paket sigara ve çakmak, bir de yedek şarjör
bulunuyordu. Şarjörü alıp masanın üzerine koyduktan sonra, sigara
paketini dışarı çıkarıp içinden çektiği bir dal sigarayı ağzına götürdü.
Sigarayı yaktığı anda, telefon ile işi bitmişti.

Sigarayı dudaklarının arasına alıp ayağa kalktı. Bekleyişi sağ elinde
bulunan telefon üzerinde yoğunlaşmışken, yarı kapalı panjurlardan
soldakine yöneldi. Dikkatlice yaklaştıktan sonra panjuru hafifçe açtı ve
caddeye bir bakış attı. Kaza yapan üç araç, birkaç ölü ve yağmalanmakta
olan bir dükkan dışında herhangi bir olağandışılık yoktu, tabii içinde
bulundukları durum göz önüne alınırsa. Gökyüzünü, atışların geldiği
noktayı görebilmek için biraz eğildi; ancak herhangi bir şey
göremeyeceğini anlamasının ardından, elindeki telefondan gelen kesik
sinyal sesi ile hafif irkildi. Pencerenin yanına geçti ve aramayı kabul
edip telefonu kulağına götürdü. Dışarıyı izlemeye devam ediyordu.

"Dimitriv?"

"*Öldüğünü zannetmiştim.*"

"Kendimce yöntemlerim var." dedi Jaros, gülümseyerek.

"*Dinle; Acil Durum Frekansını üçüncü seviyeye çıkardılar. Haber
aldıktan sonra ilk iş, Kale\'ye göçmek oldu.*"

"Şaşırmadım. İlk atışlar rastgele değildi. Nokta atışı yapıyorlar. Yedek
sistemlerin tükenmesi uzun sürmez. Gece olmadan buradan çıkmam lazım."

Sigarasını içmeye devam eden Jaros, Dimitriv\'in verebileceği herhangi
bir ekstra bilgi için açlık çekiyordu. Bir nevi, duruma dair farkındalık
ihtiyacıydı bu.

"*Adam yollamamı istiyor musun?*"

"Riske girmenin bir anlamı olmaz. Parkı kullanabilirim."

"*Anlaşıldı. Mutfak dolaplarının birinde telsiz saklı. İki kilometre
harici çalışmaz. Yakına geldiğinde hızlı bir araç yollarım.*"

"Sadece iki saat ver. Bu kaostan kurtulmak zor olmayacak." dedi Jaros,
sigarasını yere atıp söndürerek.

"*Bol şans.*"

Telefonu kapatıp koltuğun üzerine attıktan sonra, salonun diğer yanına,
mutfağa geçti. Siyah renkli üst dolapları teker teker açtı. Bir şey
bulamayınca, alt dolaplardan ilkini açıp elini tezgahın altına daldırdı.
Sonunda hissettiği ufak cismi kavradı ve bantlandığı yerden ayırıp
kontrol etti. Çalışır vaziyette, sinyalsizdi. Bantları söküp bir kenara
attıktan sonra, elinden biraz büyük ve antensiz telsizi cebine atıp
salona geri döndü. Şarjörü, sigara paketini, bir de çakmağı aldı ve
biraz önce blokladığı kapıya yöneldi. Paketi ve çakmağı yan cebine,
şarjörü arka cebine koydu. Ayakkabı dolabını biraz ittirip dikkatlice
kapıdan çıktı.

Merdivenlerden inip birinci kat koridoruna yöneldi. Yavaş adımlarla,
koridorun sonundaki pencereye ilerliyor ve bir yandan da etrafı
dinliyordu. Pencerenin baktığı ufak parka bir göz gezdirdi ve herhangi
bir hareketlilik olmadığından emin olduktan sonra pencereyi açtı. Hemen
solunda demirlerle kapatılmış ufak bir balkon duruyordu. Birinci kat
olmasına rağmen risk almayacaktı. Silahını beline soktu ve parka bir kez
daha baktıktan sonra pencereye çıktı. Düşünmeye fırsat tanımıyordu.
Kendini demirliklere fırlattı. Ayakları yere basmıştı. Yavaşça serbest
bıraktı bedenini ve demirliklerin sonuna geldiğinde aşağı atladı.

"*Zeki yapılanma.*"

Yere indiğinde ilk işi, silahını çekip etrafı kontrol etmek oldu. Hiçbir
zaman emin olamamayı bir kenara bıraktığı o anda, apartmanların arasında
kapalı kalmış ufak parkın içine dalmayı göze almadı. Sarsıntılar her ne
kadar yok denecek kadar seyrekleşmiş olsa da, apartmanları siper ederek
ilerlemek en mantıklısıydı.

İşin kolay kısmı, Ulusal Park\'a ulaşmak olacaktı. Tek yapması gereken
şey, fırsat olarak sokak aralarını kullanmak ve açık bir alanda
bulunmamak olmalıydı. Dikkat çekmemesi, belki de herkesin yararınaydı.

Siren sesleri ve polisler, olası yağmacılar, hatta ordu\... İşin boyutu
fazlasıyla büyük ve karışıktı. Durumun ne olduğunu anlayamayanlar ve
anlamaya çalışıp da bir kaynak bulamayanlar, bir avuç böceğin tehlike
anında kaçışması gibi koşuşturuyorlardı. Yine de Jaros, bir nevi
avantaja sahipti; olaylara geç dahil olması ve eski bir asker olması.
Şehrin büyük bir kısmı çoktan boşalmıştı ve şehir çıkışlarında ciddi
tıkanmalar mevcuttu. En azından Jaros böyle düşünüyordu. Polisin veya
ordunun bu durumu kontrol altına alması imkansızdı ve böyle bir ortam,
Jaros gibi insanlar için mükemmel fırsatlar doğurabilirdi.

"Az kaldı." dedi kendi kendine; ter yüzünden vücuduna yapışmış halde,
gömleği ile çöp konteynerinin arkasında beklerken.

Biraz soluklanması gerekiyordu. Bir ara sokakta, konteynerin arkasında,
bir dizinin üzerine çökmüş etrafı dinliyor ve bir sonraki hamlesini
hesaplıyordu. Sirenler uzaklaşıyor ve artık insan sesi işitilmiyordu.
Kendini hazır hissettiği anda, konteynerden ayrılıp hemen sağındaki
binanın caddeye bakan köşesine koşturdu. Kısılan siren sesleri, sırtını
dayadığı yönden fısıldıyordu. Yine de, gözlerinin görebildiği kadarıyla,
etrafını kontrol etmeyi unutmamıştı.

Ulusal Park ile kendisini ayıran tek şey, dört şeritli bir yol ve yolu
ikiye ayıran demirlerdi. Yolun iki tarafında da terk edilmiş araçlardan
oluşan bir mezarlık bulunuyordu. Bu araçları siper ederek karşıya
geçmesi mümkündü. Ancak bu plan üzerinde iki defa düşünmesine neden olan
şey, Ulusal Park\'ın önünden geçen yolun üzerindeki araçların kenara
itilmiş, parçalanmış veya alev almış olmalarıydı. O yolu bir veya birden
fazla tank kullandığı belliydi. Ordunun bu yoldan geçmiş olması, gözlem
noktası oluşturmuş olma ihtimallerine de işaret ediyordu. Ne bekliyordu
ki? Böyle bir durumda kullanmaları gereken en etkin yol burası olacaktı.

Yine de bunun bir önemi kalmamıştı. Ulusal Park\'ın gişesinden geçmesi
ve duvarların arkasında bulunması demek, varış noktasına ulaşması
demekti. Üçüncü kez düşünme ve gözlemleme ihtiyacı hissetmeden, en
yakınındaki aracın arkasına geçti ve görebildiği kadarını görüp insan
belirtisine rastlamadığını kabullendiğinde, demirlerin yanına koşup
çömeldi. Demirlerin diğer tarafında ayakları yere bastığı anda koşmaya
başladı. Park gişelerinden içeri attı kendini. İlk yaptığı iş, güvenlik
kulübesini kontrol etmek oldu.

Parkın hayalet kasaba hikayelerinden farkı yoktu. Tahmin ettiği gibiydi;
kimse burayı bir çıkış noktası olarak kullanmamıştı. Park duvarlarının
izlediği yolun biraz ilerisinde park yönetiminin ana binası bulunuyordu.
Etrafına son bir kez bakıp duvarın dibinden koşar adımlarla ilerlemeye
başladı. Biraz sonra üç katlı geniş binanın garajının yanındaydı. Üç
kapıdan, Jaros\'un sırtını verdiği duvarın bağlı olduğu kapı açıktı.
Nefes alışverişini hafifçe yavaşlattı ve içeriyi dinledi. Tekrar
düşünmeden hızlıca kapının önüne geçti, silahını içeri doğrultarak.
Şanslı gününde olduğunu düşünerek hafifçe gülümsedi.

Hangi aptalın, hangi duygu seli ile garajın ve arazi aracının kapısını
açık bıraktığını bilmiyordu. Muhtemelen dünyadaki tahliye edilecek son
yer tahliye edilmişti ve bu durum, pek karşılaşılmayan bir saçmalık
değildi. Gereksiz bir lacivert renge sahip aracın hemen yanında uzun bir
gereç dolabı; arkasında, biraz solunda ise binaya açılan kapı
bulunuyordu. Jaros, kapının kapalı olduğundan emin olduktan sonra,
aracın etrafında bir tur atarak herhangi bir sorun olup olmadığını
araştırdı.

Emin olduktan sonra şoför koltuğuna yöneldi. Arka cebindeki şarjörü
çıkarıp yan koltuğa fırlattı. Sonunda şoför koltuğuna geçip kapıyı
kapattı. Silahını vites panelinin hemen arkasına yerleştirdikten sonra
hafifçe eğildi ve direksiyonun altındaki kapağı kırdı.

"Ucuz." dedi sırıtarak. İki elini de içeri daldırmış iken, gözleri artık
durmuş sarsıntıların paniğine kapılmış herhangi birisinin karşısına
çıkıp çıkmayacağını kontrol etmekteydi bir yandan.

Motor çalıştığında biraz bekledi. Yan cebinden çıkardığı sigara paketini
ve çakmağı, şarjörün yanına koyduktan sonra gaza bastı. Oturduğu
koltuğun hemen solunda, gözünün takıldığı bir parlaklık vardı. Sağ
eliyle direksiyonu tuttu ve parlaklığa ulaştı. Aracın anahtarlarını
bulmuştu. Gülümsemek yerine ani ve kısa bir nefes verdi dışarı. Anahtarı
alıp başının üzerindeki güneşliğin altına sıkıştırdı ve hiçbir şey
olmamış gibi yoluna devam etti.

İlerlemeye devam ettikçe, zaten var olmayan canlılık belirtilerinden
uzaklaşıyor, uzaklaştıkça geniş cüzdanlılar ailesinin golf sahasına
yaklaşıyordu. Sahanın, bir fıkrayı hatırlamış edasıyla gülümseyen
suratına katkısı olmamıştı. Aynı saçma oyunun, fiyat ve iyi giyim
ikileminde analiz yeteneğini kaybetmiş bir grup haşere tarafından son
yüz yıldır oynanıyor olması, ona yeterince komik geliyordu. Dünyanın bu
embesiller tarafından kontrol edildiğini zannedenlerin sarf ettikleri
nöron sayısı da cabasıydı. Belki de sadece farkında olduğu acı
gerçeklerle eğlenmeyi bilecek kadar küçük şeylerden haz duyuyordu.

İki katlı, devasa tesisin hemen yanında bulunan, saha manzarasına sahip
restaurantına ait masa ve sandalyeleri parçalayarak sahaya girmesi,
biraz önceki anekdot ile ilgisiz kalmıştı. Terk edilmiş tesisi arkasında
bırakırken cebindeki telsizi çıkardı ve yaklaşmakta olduğuna dair sinyal
vermek istedi.

"Dimitriv!"

"Dimitriv! Beni duyuyor musun?" diye tekrarladı. Herhangi bir belaya
doğru gidip gitmediğinden emin olmak istiyordu.

"*Jaros? Şükürler olsun.*"

Jaros rahatlamıştı. Uçsuz bucaksız ve bir o kadar da ağaçtan yoksun golf
sahasında, bir eli orman ararken diğeri telsizin düğmesine yüklenmişti
bile.

"Bir araç buldum. Golf sahasının sonuna ilerliyorum. Varış zamanım-"

"*Jaros. Eğer açık alandaysan, gökyüzüne bak. Şimdi!*"

Dimitriv\'in az önce dikkat çekmeyen ürkek sesinin farkına varma zamanı
gelmişti Jaros\'un. Etrafındaki camlardan dışarı şöyle bir göz gezdirdi.
Ancak herhangi bir şey görememişti.

"Hiçbir şey göremiyorum." dedi Jaros, Dimitriv\'e.

"*Arabadan in ve yukarı bak!*"

Son duydukları ardından aracı durdurdu. Bir elinde silahı, diğer elinde
telsiz ile kapıdan dışarı adımını attı. Ufuk sayabileceği uzaklıktaki
bir kara bulut dışında, parçalı bulutlu bir gökyüzü harici hiçbir şey
göremiyordu. Kara buluta dönüp gözlerini kıstı ve birkaç adım daha attı.
Telsize dönmeyi düşündüğü sırada, kara bulutun altında bir hareket
gördüğünü zannetti. Hareketliliğin ivme kazandığını anlamasıyla, içinden
çıktığı buluttan karanlık bir nesnenin, yerküreye yaklaştığını gördü.

Şaşkınlığını gizleyemiyordu. Nesnenin, çok geçmeden kendini ele
vermesiyle, Jaros\'un bir anda değişen surat ifadesi arasında mantık
aramak güçtü. Sert, soğuk ve hareket etmeye hazır. Şaşkınlığı içinde
yaşamaktan yanaydı belli ki.

"Bu bizim teknolojimiz değil." dedi, devasa uzay gemisi yaklaşırken.

Alacakaranlıkta seçilmeye çalışılan kan kırmızısı sivri iki yakası ve
şişkin gövdesi. Bombardıman için dizayn edildiği belli olan kocaman bir
nesne. O uzaklıktan duyulan herhangi bir sesi olmadığı gibi hareketleri
de fazlasıyla yavaş ve sakindi. Şehrin dışından, batıdan yaklaşıyor ve
herhangi bir atışta bulunmuyordu. Muhtemelen pozisyon almak gibi bir
amacı vardı. Bu durum, Jaros\'un gözünden kaçmamıştı.

"*Yeni bir plana ihtiyacımız olacak.*" dedi telsizden gelen ses.

Hafifçe ürperen Jaros, gözünü uzay gemisinden ayırmadan telsizi ağzına
doğru yükseltti.

"Pek çok yeni şeye ihtiyacımız olacak, Dimitriv."

Birkaç geri adım attıktan sonra araca dönmeye yeltendi. Ancak
yaklaşmakta olan savaş uçaklarının sesleri, belki de şovu kaçırmaması
gerektiğine işaret ediyordu. Bir an için dönüp yukarı baktı. Saydığı
kadarıyla yirmiye yakın veya daha fazla savaş uçağı üzerinden geçmişti.
Uzakta birileri durumdan haberdar ve fazlasıyla aktifti. Ne düşüneceğini
bilemez halde koltuğa oturdu. Durumun basit bir açıklaması olabileceğini
beklemiyordu elbet. Bir gün boyunca süren bu saçmalığın sebebi terörist
gruplar veya federasyon karşıtları olamazdı. Mantıklıydı, mantıklı
geliyordu tabii ki. O an için tek yapabileceği şey, düşünmek için
kendiyle savaşırken bir kazaya kurban gitmemeye çabalaması olacaktı.
Öyle kabul etti. Aracın kapısını kapatıp motoru çalıştırdı. Gökyüzüne
bir daha bakmadan yoluna devam etti.

"*Arakna Bir, rapor verin!*"

İki geniş, öne ve arkaya sivrilen kanadı bulunan kahverengi uçağın
içinde yankılanan bu ses, ağzı ve burnu bir peçeyle kapalı pilotun
başlığına gömülü olan kulaklıktan geliyordu. Son hızda giden bu büyük ve
keskin hamleler yapabilen aracın arkasında, üstünde ve altında olmak
üzere dizilmiş dört araç daha bulunuyordu. Durumu monitörden kontrol
eden pilot, çok zaman kaybetmeden cevap verdi.

"Arakna, pozisyon aldı. Çarpışma emrini bekliyoruz."

Sesinde bir titreme olmamasına rağmen, içindeki korkuyu hissetmek zor
değildi. Telsizin diğer tarafındakiler de bunun farkındaydılar.

"*Arakna Bir, gördüğümü görüyor musunuz?*" dedi telsizin diğer ucundaki
kadın sesi.

"Farkındayım, Arakna Dört."

Kaskın ardında saklı göz bebeklerinin büyüyüşünü saklayamazdı elbet.
Korkmak için yeterince nedeni olduğunun da fazlasıyla bilincindeydi
Arakna Lideri.

Devasa uzay gemisinin gövdesinden ayrılan kara bulutlar, ilk saldırı
timinin geldiği yöne doğrulmuşlardı. Yakın olmadıkları için sayıları
hakkında bir bilgi edinmek mümkün değildi. Ancak bir karşılaştırmaya
ihtiyaç duyulsaydı; devasa bir kabusun altından, kocaman bir şehrin
kıyısından yükselmekte olan sayısız sinek, kendilerini her gün ezen
insanları avlamak için bir araya gelmiş gibiydi.

"Levha, temas kurmak üzereyiz. Binlercesi üzerimize geliyor! İptal emri
talep ediyorum!"

"*Negatif, Arakna Bir.*"

Arakna lideri, aldığı kısa ve aptalca cevap karşısında şaşkına dönmüştü.
Takımının üzerine yaklaşan binlerce geminin varlığı, zamanını
sınırlamaya yetmiyormuş gibi ölüme gittiklerinin bilinci, iradelerini
kırmalarının ardında yatan gereksiz bir detaydan ibaret kalmıştı.

"Negatif?! Söyleyebileceğiniz en ağır yalan bu muydu?"

"*Temasa on beş saniye.*"

"Levha! İptal emrini bekliyorum!"

Kısa bir sessizliğin verdiği acı cevap ardından kendini toparlaması
gerektiğini fark etti ve kaskını çıkarıp panelden ayırdığı telsizi,
oksijen maskesine yaklaştırdı. Kahverengi göz bebeklerinin normal haline
dönmüş olması, kendini sorumlu hissetmesine; kısa siyah saçlarından
ayrılan ve koyu renkli derisinin üzerinden süzülen terler, endişelerine
tercümanlık yapıyordu.

"Arakna, Levha\'dan herhangi bir yanıt gelm-"

Arakna liderinin sözünü kesen şey, yakından gelen patlama sesiydi. Hemen
başını sağa çevirip alevler içinde düşen uçağı ve içinde diri diri yanan
arkadaşını gördü. Koltuğunu fırlatma imkanı dahi olmamıştı. Arakna
lideri, telsizden gelen sesleri umursamak yerine, başını kaldırıp
bulutların ardını görmeye çalıştı. Yavaşça birbirinden ayrılan
bulutların arasında, kendilerine yaklaşmakta olan devasa ordunun bir
kolu yükseliyor ve bir gökkuşağı gibi, Arakna takımının istikametine
yöneliyorlardı. Uyarı atışları acımasız olmuştu.

"Savunma pozisyonu!"

Emri aldıkları anda birbirlerine uzak mesafelere dağılmış olan Arakna
takımının, bu düşman gökkuşağına karşı koyması imkansızdı. Yapmaları
gereken şey belliydi, lakin nasıl sonuçlanacağını kestirmek mümkün
değildi. Gökkuşağını, olabilecek en az risk ile yırtarak alçalmaları ve
dağılarak izlerini kaybettirmeleri gerekiyordu. Bire beş gibi bir oran
bile daha mantıklı bir savaş alanı sağlayabilirdi.

Arakna liderinin farkına vardığı ilk şey, düşmanın merhametli
davrandığıydı. Emin değildi ama gerçek, merhametli olmak ile küçümsemek
arasında bir yerlerde saklambaç oynuyordu elbet. Soğukkanlılığın
gereğini yerine getirmek için verilecek son bir emir kalmıştı ve
gerisini, inandıkları her ne halt var ise, onlara bırakacaklardı. Kara
bulutlar ve arkalarındaki devasa gemi mesafelerini korurken, saniyeler
içinde gerçekleşmesi gereken bir olay, bir ömrün uzunluğuna eş değer
hızda yerine oturmayı başarmıştı. Aynı anda açılan ateş akabinde verilen
ağır kayıplar, Arakna\'dan geriye kalanlar için bir kurtuluş yolu açmayı
başarmış, ancak düşmanın manevra kabiliyetlerini gözardı ettiklerini
hatırlatmıştı.

Havaya uçurdukları birkaç düşman gemisinin boşluğundan yararlanarak
dağılmış Arakna lideri ve üç arkadaşı, hızlıca dağılmayı başarmış ve
denize doğru alçalmışlardı. Ancak onları takip edenler, sürüden ayrılmış
birkaç avcı koyun değil, sürünün ayrılmış kollarıydı. İyi birer pilot
oluşları, ateş hattından kaçma ihtimallerini arttırıyor olsa da. Dört
sayısının kalabalığı ifade etmesiyle, içinde bulundukları durumu
karşılaştırdıklarında, aslında bir kişinin, on kişiden daha avantajlı
olamayacağı durumların bulunduğunu kanıtlamış oluyorlardı. İhtimallerin
üzerine gitmek dışında bir seçenekleri olmadığı gibi, vurulduktan sonra
kurtulmayı başarabilen bir arkadaşları dahi kalmamıştı.

Arakna liderinin kulaklıklarını kullanmıyor olmasına şaşırmamak
gerekiyordu. Çığlık, küfür, serzeniş\... Gökleri delen betonlar arasında
manevra peşine manevra yaparken telsizden gelen seslerin kesilişi, artık
canını sıkmıyordu. Onun için sadece gözüne kestirdiği bir dağlık alan ve
peşine takılmış birkaç uzay gemisi vardı.

"*Kaç kişi mantıklı düşünebilirdi ki?*" şeklinde kendini avutabilecek
kadar bile aklı kalmamıştı. Baskı altında kalan aklının artık sürpriz
kaldıramamak gibi bir bahanesi yoktu. Lakin kendini toparlayabilmesi
için gereken o ilahi mesajın gecikmeyecekti ki, şehrin dışına çıkacağı
nokta olan o ufak vadide pusuya yatmış bir avcı, Arakna liderinin
uçağına hasar vermeyi başarmıştı. Havada taklalar atarak yakındaki bir
ormanlık alana düşmeye başlayan uçağın içinde yavaşça etrafına
bakınıyordu. Gözlerindeki boş ifade, ne düşünemediğinin en güzel kanıtı
olmuştu.

Çoktan peşini bırakmışlardı. Çoktan ölüm raporu hazırlanmıştı. Ağaçların
arasına dalmadan önce yerine gelen bilinci, koltuğunu fırlatmak için
hazır ve nazır bekleyen ufak kola yönlenmesi için bedenini iteklemenin
peşindeydi.

Uçağın düşününü izleyen bir çift göz, ormanın bittiği noktadan şehrin
son durumu hakkında bir haber yapacakmış gibi bekliyor ve sadece
bakıyordu. Ormanın kalbinden gelen patlama sesi, suratında herhangi bir
değişiklik yaratmamış olsa da; şahit olan birisinin korkularına vize
çıkaracak tek ifade, beklentinin acımasız sessizliğiydi. Gözlerini
diktiği bir gökdelen, gökdelenin ardında koca şehri yok etmekte olan bir
ordu ve çaresiz gezegenin, sözüm ona, stratejik noktalarından gelen
patlama seslerinin bastırdığı çığlıklar. Fakat bu gözler, vurulan
yerleri iyi biliyordu. Eğer işgalci kendisi olsaydı -ki içinde bulunduğu
durumda farkı kendisi dahi göremiyordu- pek farklı bir yöntem izlemezdi.
Hayır, peşinde oldukları şey köleler değildi. Zira vurulması gerekilen
yerler, geri dönüşün esas kaynağı olan kaçaklar olacaktı. Milyonların
birbirlerini ezerek geçmeye çalıştığı yolları vuruyorlardı. Lakin bu
gerçeği komik bulması içten bile değildi. Birbirlerini öldürmelerini
sağlayabilecek iken, neden bir orduya ihtiyaç duyacaktı ki? Üstelik,
özel bir yönteme de ihtiyacı yoktu. Ne de olsa, bencilliği damarlarında
hissediyorlardı.

Gülümsedi, ardında kinden daha azı olmayan bir çift göz. Beklentilerinin
kendisini yanıltmayacağından o kadar emindi ki, sabrından dahi tereddüt
etmiyordu. Belki gezegenin diğer tarafını görebilecek üstün gözlere
sahip değildi. Ancak ayağa kalkıp ektiği beklentilerin biçilmesine şahit
olmasını sağlayan heyecan, uzun zamandır beklemiş bir avcının hamle
yaparken hissettiklerinden ibaretti. Soğuk.

"Hadi kızım. Başarabileceğini biliyorum." dedi.

Atış hızının iki katına çıktığı o anlarda, bir gökdelenin vurulmayışı
hakaretten fazlası olamazdı. Devasa gemiden çıkan bir ışık hüzmesi,
gökdelenin çatısından oldukça yüksekte bir noktada dağılmış, yok
olmuştu. Bir anlığına yapılmakta olan bütün atışlar durdu, ana gemiden
ayrılmış ordu, geminin arkasına yöneldi ve diğer taraftan çıktıkları
anda, ana gemi ile beraber gökdeleni bombardımana tutmaya başladılar. O
sırada gökdelenin tepesinde belirmeye başlayan mavi, şeffaf bir yüzey
genişlemeye başlamıştı. Atışlar arttıkça, mavinin tonu koyulaşıyor; ton
koyulaştıkça, ordunun yaptığı atış merkezden uzaklaşıyor ve delip
geçebildikleri noktanın hizasını yerle bir ediyorlardı. Koca ordunun
harekete geçeceği netti ve ufak sayılamayacak bir grubun, kalkan edilen
yüzeyin etrafından dolaşmaya yeltenmesiyle de eyleme dökülmüştü.

Durumu hızla fark eden Lucian, pençelerinden birini gururla gökdelene
doğrulttu. Gözlerini kapadı ve kalkanın açığa çıkarıldığı noktayı
sapladı. Kaşlarını çatıp pençesini yumruk haline getirdi. Biraz sonra,
kalkanın çıkış noktasını vurmaya gelen grubun öncüleri, olmayan bir
duvara çarpıp parçalanmıştı. Öncülerinin düşüşünü izleyen diğerleri ise
geri dönmeye çalışırken, hesaba katmadıkları ana kalkanın kaplama hızı
nedeniyle bir başka \'çatışmada öldürüldü\' statüsünü hak etmişlerdi.

Beklenmeyecek olayların yaşandığı günün beklenebilecek tek hareketi olan
ateşkes, tek taraflı olup olmadığı bilinmiyor olsa dahi, gerçekleşmişti.
Savaş gemileri ana gemiye dönmüş; yakıp yıktıkları koca şehirden geriye
kalanlar ise, kaynağı ve amacı bilinmeyen bir kalkanın altında
yatmaktaydı, belki de içinde kısılı kalmış binlerce insanla birlikte.
Ancak belirgin olan en önemli şey, bu durumun uzun bir süre böyle
kalmayacağıydı. Birilerinin, bir yerlerde, bir şeylerle uğraşıyor olması
gerekiyordu. Öyle olmalıydı da. Lucian karakterinin, gerçekten çaba sarf
edenler kulübü başkanlığı için oy toplama zamanı çoktan gelmişti. Çıkar
savaşının bir başka boyutu için de.

Yöntemlere aşina, planlara uzak. Belki varlığından bile haberdar
olmayanlar dahi mevcuttu. Gölgelerde gezmenin aptallıktan fazlası
olmadığından, fazlasıyla emin bir şekilde planını işliyor veya
işletiyordu. Çatık kaşlarında var olmayan değişim, gözlerinin açılmasına
engel olamamıştı. İlk gördüğü şey, yavaş yavaş ters yöne dönmekte olan
ana gemiydi. Araladığı dudaklarının ardından görünen dişler, düşmanını
tanıdığına işaret ediyordu. Pençesini yavaşça indirdi ve gözlerini
gökdelene dikti.

"Başarabileceğini biliyordum." dedi, duygusuz surat ve ardından gelen
ufak bir sırıtma.

Biraz daha aşağı baktığında, kalkanın yer ile bütünleştiği bir nokta
kestirdi gözüne. Ufak bir park ve onu izleyen bir ana cadde. Deniz
kıyısına çıkan yolu kestiremiyordu belki. Lakin doğaçlama yapabileceğine
dair hiç şüphesi yoktu. Çömelip sol pençesini öne uzattı. Derin bir
nefes aldı, gerilerek. Nefesini verdiği an, ayaklarından ve pençesinden
güç alarak kendini ileri fırlattığı an olmuştu. Dört ayak üzerinde
koşmanın pratiğini yapıp yapmadığı meçhuldü, ancak bunu iyi başardığı
aşikardı. Pençelediği toprağı ardında bırakırken vücudunun bir kısmı
karanlığa bürünmeye başlamış, adeta simsiyah bir ışıktan gücünü alarak
hızına hız katıyordu. Bir süre sonra kaybolan ayaklarının yerinde,
yerden biraz yüksek, bir kağıdın üzerine atılmış bir fırça darbesine
benzeyen kapkaranlık bir bulut belirmişti. O, sadece ileri bakıyor ve
pençelerinden destek alıyordu.