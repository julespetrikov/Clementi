**Sekizinci Bölüm**

"Burası neden aydınlık?" diye sordu Minei, yere eğilmiş, beton
yapılardan geriye kalan minyatür kum tepelerinden birine elini
daldırırken.

"Işığın bundan daha hızlı olduğunu zannediyordum!" diye ekledi hemen
ardından, meraklı gözlerini gökyüzüne dikmiş bir vaziyette.

Güneş belki parlamıyordu gökyüzünde, anılarda kalan heybetinden çokça
taviz vermiş ve bu sessizliğe neden olmuştu. Lakin bulutların arasından
dahi bu hayalet şehrin bir köşesinde mümkün olabilecek en iyi görüş
alanını sağlamaya devam ediyordu. Bir zamanların yeşil diyarının, taş
evlerinin yerinden yükselen ruhsuz beton bloklardan ve blokların
arasında uzayan geniş asfalt yollardan oluşuyordu medeniyet. Blokların
arasında sıkışıp kalmış, ön cephesi göçmüş eski bir binanın üst katından
izliyorlardı, dışarıdaki hayali kadının çocuksu ama mantık dolu
hareketlerini.

Binanın henüz ayakta durabilen bir kısmında, binadaki bu yarık açılmadan
evvel siper edilerek tahta parçalarıyla kaplanmış olan pencerelerin
önünde oturuyorlardı, içi boşaltılmış bir apartman dairesinin soğuk
zemininde. Zaten cılızlıkta sınır tanımayan güneş ışığı, kaplanmış
pencereler nedeniyle içerisi ile ilişkisi adına bir adım dahi
atamamıştı.

Belki de bu gaz maskelerini takmalarının sebebi, şu ağır pas kokusuydu.
Belki zehirlenmek istemiyorlardı. Şehrin merkezine yaklaştıkları her bir
adımda yoğunluk yüzünden konuşmak bile imkansız hale geliyor olmalıydı.
En azından Ernesto böyle düşünüyor, anılardan uzak mantığına bu şekilde
sığdırabiliyordu çevresinde olup bitenleri. Bir bakıma, ıslanmadan
dereyi geçmeye çalışacak kadar saftı. Üstelik havadaki pas
parçacıklarını görebiliyordu hala. Sadece eskisi kadar kırmızı değildi
koca dünya; eskisi kadar bekletilmiş görünmüyordu.

İki pencere; ikisi de barikata çevrilmiş; iki ayrı dünya ve fazladan iki
perspektif daha. Öyle veya böyle gerçeğin ortasında yaşayanlardan biri
için o kadar net görünüyordu ki, bu karmaşa; anlatamıyordu halini. Hala
hapishanenin içindeydi.

"Evini kurtarmaktan bahsediyordun." dedi yaratık, tam karşısında oturan
kadına.

Havada kalan iletişim kurma çabası, geçmişinde kalan bir başka iletişim
kurma çabasına dair parçalar ile süslenmişti, olmayan ihtiyaca göre
hatırlama işlevi gören hafızasında. Omzunu yasladığı duvardan, iki tahta
parçası arasında kalmış gözcülük ihtiyacını karşılaması kolay oluyordu.
Fakat bu durumu bir ihtiyaç olarak görmesinin sebebi, karşısındaki
yanıtsız insanın gerçekleştirmekte olduğu eylem üzerinden aynı frekansa
ulaşabilmek idi.

Zira orada öylece duruyordu, sadece binanın dışındaki olmayan
hareketlenmeyi izliyordu. Elinden düşürmediği silahı, kendini güvende
hissetmediğinin bir göstergesiydi. Gaz maskesini neden takıyor olduğunu
muhtemelen kendisi bile unutmuş; sadece en iyi yaptığı şeye odaklanma
çabası içindeydi.

"Elora\'ydı, değil mi?" diyerek rahibe ulaşmaya çalıştı, gözlerini
sokaktan ayırmadan.

Açıkça inkar ediyordu bir şeyleri. Muhtemelen aklının derinliklerinden
kulağına bağıran düşünceleri dinlemekten ölümüne korkuyordu. Kafasını
çevirip şöyle bir baktı yaratığa; aslında nereye baktığı belli
olmuyordu. Görüş alanını bir defa daha değiştirip eski haline döndü ve
inkar edişini bile inkar etmeye başladı.

"En azından deniyorsun!"

Genç kadının ardında biten Unela, gülümseyen tek insani surat olarak,
yüzünü göstermeyen güneşin yerine aydınlatmaya çalışıyordu apartman
dairesini. Bir şekilde umut vermeye çalışıyordu, çürümüş süngerden biraz
daha insanlık sıkabilmek için.

"Elora\'dan geriye kalan yıkıntı iyileşeli uzun zaman oldu, Mangifos."
dedi isteksiz tonda, maskenin ardından çıkan boğuk sesi ile;

"Biz, bir daha gerçekleşmemesi için önlem alabilmekten fazlasına
çabalamıyoruz."

"Bunun için mi buradasınız?"

Üzerinde oturduğu pencere kenarındaki kum torbalarına iyice yayıldı genç
kadın ve bir ayağını, tahta barikatın bittiği köşeye yerleştirdi. Bu
sırada görüş alanından taviz vermiyordu; daha rahat bir pozisyona geçmiş
olması, güvenlik problemlerini unutacağı anlamına gelmiyordu.

"Elora, bir çok millet, ırk ve türden oluşuyor. Daha doğrusu, hepsinden
geriye ne kaldıysa. - Hükümdarcılık oynayan bir velet için risk almak
mantıklı olmazdı."

"Daha fazlasını istemediğinizden emin misiniz?"

Oralı dahi olmayan maske, caddeyi izlemeye devam etti. Kendini
sorgulamak değildi bu yaptığı; uğruna çalışıp çabaladıkları ile alacağı
risklerdi. Evet, belki bir küçük imparatora kıyasla daha büyük
problemleri, evlerini istikamet bellemiş, hızla yaklaşıyordu; bahsi
geçen şu büyük son için. Lakin komutanına güveniyordu, Tara.
Güveniyordu, çünkü aslında hiçbir alternatifi bulunmuyordu.

Yaratığın göremediği dudaklarını açtı; kurumuş damağından yükselecek
fısıltılar eşliğinde iletişim kurmak istedi. Ancak başarısız olup
vazgeçti ve en iyi bildiği işi yapmaya odaklandı. Aldığı emirleri
uygulamaya.

"Hepsi boşa kürek çekiyor." diye dalga geçti Mangifos.

Salonun diğer yanında, apartman katına çıkan kapının önünde bekliyordu.
Sinsi bir görüntüye sahip olmaması, ciddiyet ile bir konuya
yaklaştığının en belirgin göstergesi idi. O yana dahi bakmayan Ernesto
için kızıl suratın aldığı şekil belliydi; hissedebiliyordu.

"Birbirimizi sevmek zorunda değiliz, Tara. Bundan önce de yakın
değildik; bunun sonunda da yakın kalamayacağız."

"Hala komiser Clementi olduğunu zannediyorsun, değil mi?" dedi Tara,
dikkatini caddeden alıp yüzünü yaratığa çevirdi ve kafasını hafifçe sola
eğdi.

"Ne hissettiğini, ne düşündüğünü bilmiyorum. Hele kafanın içinden geçen
onlarca şeyi! - Fakat bana öğretilenden ziyade, benim öğrendiğim bir şey
varsa; seninle düşmandan başka bir şey asla olamayacağımız." diye
ekledi.

"O halde neden bu kadar zahmet ettiniz? Alessa ile müttefik olmak daha
kolay bir yöntem olmaz mıydı?"

Yaratığın haklı çıkışını işitip de maskenin ardından gülümseyen kadın,
silahını yere indirip birkaç adım yaklaştı adama. Boşta kalan elini
kaldırıp laf anlatma çabasını dışarı vuracağı anda, alt kattan gelen bir
gürültü ile irkildi. Hemen silahını kaldırıp yavaş adımlarla kapıya
ilerlemeye başladı.

"Tik ve tok!"

Namluyu kapıya doğrultmuş, Ernesto\'nun yanına gelmesini bekliyordu.
Pençelerinin bir anda kaşınmaya başladığını hisseden yaratık, mantıklı
olanı uygulamaktan yana durup Tara ile işbirliği yapmaktan memnuniyet
duyacağını göstermek üzere kapının diğer yanındaki yerini almıştı.

Hiçbir korkusunun bulunmadığını lanse eden genç kadın, yaratığa bakıp
kafasını salladı ve hemen ardından silahının ucuyla kapıyı araladı ve
katın görülebilen kısmına bir göz attı. Şanslarına gıcırdamıyor olan
kapıyı biraz daha açıp bir de diğer tarafa baktı ve katın sonundaki
kapatılmış pencereyi görüp bir defa daha karanlık koridora çevirdi
dikkatini. Daire kapılarının hiçbiri açık görünmüyordu ve merdivenlerde
işitilecek bir hareketlenme namevcuttu.

Dikkatini, merdivenlerden süzülüp koridoru yaran ışıktan ayırmadan hafif
adımlar eşliğinde yürüyor ve bir yandan da yaratığın kendisini izleyip
izlemediğini kontrol ediyordu. Henüz güven eşiğini aşmış değillerdi.
Lakin öyle veya böyle, bir bataklığın içine çekileceklerse birlikte
çalışmak zorundaydılar. En azından Tara için geçerliydi bu durum.

Merdivenlerin korkuluklarına yaklaşan yaratık, pas kokusunun
kuvvetlendiğini sezmiş ve bunun kendisini ne kadar deli etmeye
başladığını fark etmişti. Kontrol etmeliydi bu halini; Kontrolsüzce
hareket ettiğinde başına nelerin geldiğini, toparlanabilmek için nasıl
uğraşıverdiğini iyi biliyordu. Kendini daha uzaktan izliyor olmasını da
buna bağlıyordu; Kişiselleştirmeden hayatta kalabilme çabasına.

Plan, dikkat çekmeden aşağı inebilmek ve açık bir kapı bulup kimin
nerede olduğunu tespit ederek hareket etmek idi. Bütün, o gerçekten
planlanmış planlar gibi, uygulamaya gelene kadar harika bir yöntem
olacaktı. Lakin merdivenlerin başına bekleyen garip ikiliyi ilk
karşılayan, tam arkalarında kalan apartman dairesinin kapısının açılması
ve kapı eşiğinden geçen, siyah giyimli bir başka gaz maskeli; fazlasıyla
yapılı bir adam olmuştu. Yavaşça kafalarını çeviren ikili, elinde
büyükçe bir kılıç bulunan bir rahip ile karşı karşıya kalmışlardı.
Desensiz, sade kılıcının iki eliyle kavrayıp yere sapladıktan sonra
omurgasını düzeltip karşılaştığı sürprizin harekete geçmesini bekliyordu
rahip.

"Gaz maskelerini hiç anlamıyorum!" diye sitem etti; sıkılmış, somurtan
suratı ile bir kenarda oturmuş olup biteni isteksizce izlerken.

"Git."

Clementi\'nin bu çağrısına anlam veremedi Tara. Halbuki silahını çoktan
rahibe çevirmiş, bir yandan da merdivenlerin altından yaklaşan ayak
seslerini dinliyordu. Fakat bir adım önüne geçip pençelerini iki yanda
açan Clementi\'nin bu atılımı, aslında fazlasıyla hoşuna gitmişti. En
azından bu maskenin altında sakladığı surat ifadesinden haberdar
değildi, yaratık.

Merdivenlerin bittiği köşeye geçti ve aşağı katlardan yükselen ışıktaki
dalgalanmaları izlemeye başladı. Namlusunu merdivenlere doğrulttu ve
olabildiğince karanlığa gömdü kendini.

Bu sırada karşı karşıya kalmış iki avcıdan duygusuz bakışlara sahip
olanı, ne yapması gerektiğini tam olarak bilmeyen karşısında çoktan
üstünlük sağlamış gibi görünüyordu. Yaratık, daha önce bu açlık ile
karşılaşmadığını fark etti. Bu adamın kim olduğuyla, zamanında nasıl bir
yaşam sürdüğü ile veya nasıl bir kişiliğe sahip olduğuyla
ilgilenmiyordu; aslında en çok ilgilendiği konular bunlardı ve bunları
onun içinden söküp atmak için sabretmek, deliye çeviriyordu karnında
gezinen tırnakları. Midesini delip geçiyor, gerçekleşmesi gerekenleri
yerine getirebilmek için dişlerinin kaşınmasına neden oluyordu.

İçinde bulunduğu duruma vereceği tepkileri, akışına bırakması durumunda
ne kadar doğal ve gerçekçi hissedeceğini düşlüyordu. Göğsündeki itici
kuvveti daha fazla dizginleyemeden, öfke dolu bir kükreme ile rahibin
üzerine çullandı. Pençelerini, doğru hissettiği şekilde; dürüst olmak
gerekirse, rastgele sallamaya başlamıştı. Lakin kapı eşiği ve kapının
ufak bir bölümü dışında hiçbir şeyi parçalayamamıştı.

Kılıcını yerden çıkarıp ilk hamleleri savuşturması uzun sürmemiş,
zamanlaması harika olan rahip, daha önce hiç karşılaşmadığı bu yaratık
ile adeta dalga geçercesine oynuyordu. Pençelerin geldikleri noktaları
görüp çabucak karşılık veriyor, darbelerden sıyrılıp bir sonrakileri
bekliyordu. Bu arada, aynı diğerleri gibi barikatlanmış olan dairenin
içine girmişler ve apartman dairesinin hiçbir yanında eşya bulunmuyor
olmasının nimetlerinden faydalanarak rahatça hareket edebiliyorlardı.
Salonun orta yerindeki, alt kata açılan büyük delik gibi ufak bir detay
hariç.

Dairenin dışından, merdivenlerin bulunduğu taraftan gelen patlamanın
hiçbir etkisi olmamıştı gerçekleşenlere. Kendini kontrolsüzlükten
kurtarması gerektiğini erkenden kavrayabilen Ernesto, meraklanmamış
değildi. Hızlıca kendini pencerelerin bulunduğu yana fırlattı ve
akılsızca başlattığı bu kavgayı bir defa daha tartıp doğru adımları
atmak istedi. Ufak bir çocuk iken sinema filmlerinde izlediği o süper
polislerden birisi olamamıştı hiç; klişe kalıplar eşliğinde o işi kabul
etmemişti zaten. Lakin enerjisini boşa harcayan bir hayvan olmaktansa,
eğitiminden aklında kalanlar eşliğinde bir şekilde bu durumun içinden
çıkabilmesi gerekiyordu.

Kendini geriye çekti ve rahibin ilk adımı atmasını bekledi. Lanse ettiği
sert mizaç altında bir endişe yatıyordu ve geri planda tutmaya
çalışıyordu bu halini. Kellesini hedef alan ilk kılıç darbesi karşısında
da bu metanetle sıvanmış duruşunu korumaya çalıştı, zamanında eğilip
darbeden kaçarken. Bir anda kendini öne atıp rahibi karnından yakaladı
ve ardında kalan duvara yapıştırıverdi adamı. Pençelerinin
keskinliğinden bihaber indirmeye başladığı yumrukların pek bir faydasını
görememişti ne yazık ki.

Fırsattan istifade eden rahip, sol yanında kalan kılıcını savurmak
istedi. O anda dünyaya farklı bir açıdan bakmayı başardı Ernesto.
Anlamayadığı bir şekilde yavaştı her şey, kendisi de dahil olmak üzere.
Lakin bilinci; bilincinin bu denli bir yavaşlığı işleyebilmesi için
gerçekten hızlı çalışıyor olması gerekiyordu. Öyle de olmalıydı. Kapının
dışına baktığında yoğun bir duman ve dumanın içindeki rastgele dağılan
ses dalgaları net görünüyordu; bedenini iki parçaya ayırmak için
hamlesini yapmakta olan adam da.

Aklına ilk gelen hareketi gerçekleştirmek istemiş ancak kıl payı ile geç
kalmıştı. Karnında açılan gelişi güzel bir yarık, bütün farkındalığı ile
aklını kurcalamaya başlamıştı. Hissetmesi gerektiğini düşlediği acıyı
hissetmiyordu zira. Sadece ufak ve sinir bozucu bir çiziğin kolonya ile
imtihanından fazlası iletilemiyordu kendisine. Toparlanmak gibi bir
zorunluluğu yoktu bu yüzden. Yine de, bir refleks, sol kolunu yarasının
üzerine bastırmış, iki büklüm duruyordu.

Kafasını kaldırdı ve gaz maskesinin siyah camlarından yansıyan
görüntüsüyle karşılaştı. Kendi suratını gördü; Kısa saçları, kirli
sakalı ve o parlak pençeleri. Bu defa nasıl davranması gerektiğini iyi
biliyordu. Bu yüzden tüm ciddiyetini toparlayıverdi ve kolunu karnından
çekip omurgasını dikleştirdi, sert bakışlarını rahibin maskesinden
ayırmadan. Sessizce bir kenarda bekleyen ve yapmaya çalıştıklarını
izleyenleri dahi unutmuştu bir an için.

Konsantrasyonunu, çatık kaşlarının arasında bir yerlerde saklamıştı. Sağ
yanından yaklaşan keskin nesnenin büyüklüğünü ve ağırlığını
umursamıyordu artık. Sadece doğru pençesini kullanarak durdurdu,
kendisini ikiye bölmek için kirli ve paslı havayı yararak hızlanan
kılıcı. Bizzat o karanlık maskenin derinliklerine bakıyordu. Gözlerini
bir anlığına bile ayırmamıştı, çarpmanın etkisiyle kılıçtan ayrılan
parçacıklar batıyor olsa dahi.

Açıkçası, uzun süre hapishanenin içinde beslediği, büyüttüğü bu canavar
ile pakt kurmasının bu kadar kolay olabileceğini tahmin etmiyordu. İki
taraf da, istediklerini elde ettikleri sürece, bir diğerine sorun
çıkarmayacaktı artık.

Erken davranarak kılıcın ucunu kavradığı gibi rahibin elini boş bıraktı.
Hemen ardından karşılık olarak aldığı yumruk darbelerinin bir kısmını
savuşturup geri kalanları hoş karşılamış; Bir bakıma, hayvanın önüne
gümüş tepsi ile sunmuştu. Acı çekmiyor olmanın, kırık ve çatlaklarla
vakit harcamayacağı gerçeğinin meyvelerini yiyordu elbet. Hem de
gocunmadan; hayatının artık var olmayacağını bildiği herhangi bir
evresinde bu umursamazlığın acısını çekmeyeceğini bilerek.

Lakin, bu sinek ısırıklarına karşılık vermeyeceği anlamına gelmiyordu,
içinde bulunduğu durum. Bu yüzden yaklaşan bir yumruğu yakaladığı gibi,
boşta kalan pençesini rahibin boğaz hizasına doğru savurdu. Bir saniye
kadar sonra yakaladığı yumruğu bırakmış, maskesinin altından şelale olan
ıslaklık ile bütün işlevini yitirmiş olan rahibi omzundan tutmuştu.
Heybetli adamı, pençeleri arasında tutmaya niyeti yoktu; salonun
ortasında kalan boşluğa bıraktı rahibi.

"Kan!" diye seslendi kızıl surat.

Boğaz kestiği pençesini kaldırıp o cılız ışıkta görmeye çalıştığı sıcak
sıvıdan kendine pay edileni. Pençelerinin parlaklığı sağolsun, lekeden
fazlası olmayan birkaç damlayı görebiliyordu. Adamın yere yapıştığı alt
kata bir bakış attığında, akıp giden damlaların geldiği yerde daha
fazlasının bulunduğu düşüncesinden alamıyordu kendini ve içindeki
canavarı.

Ne düşünüyordu ki?

Bir gaz maskesinin ardından dünyayı seçebiliyordu, pençe ucundan avcuna
düşmekte olan damlaların içinden. Aradığı insanın sarı saçlarına şahit
olabilmişti bile. İşlenmesi kısa sürmüş iki saniyelik bir anıdan fazlası
değildi bu. Ne aradığını bilen yaratık için pek de zor gelmemişti, bu
madeni çekip çıkarmak. Ancak birkaç resim ve iki nefeslik konuşmalar
hiçbir işine yaramayacaktı. İstediği bilgilere sahip değildi henüz.

"Buna değecek mi?" diye bağırdı Minei, alt kattaki cesedin yanıbaşından.

"Başka bir yolu olsa bile zamanımız var mı?" şeklinde bir cevap ile
karşıladı soruyu, deliğin diğer yanında beliren karartı.

Kimsenin ne suratına, ne hislerine bakmayan yaratık, hiçbir ses
duymadığının farkında değildi. Kafasının içindeki kişilikler dahi birkaç
kelam ardından kaybolup gidiyorlardı. Deliğin yanına yaklaştı ve
gözlerini rahibin cesedine dikti. Kopyalayıp işlediği damlaların akıp
gitmesine izin verdiği pençelerini sıktı, o karmaşa içinde sıkışıp
kalmış eski adamın suratından geriye kalan nefret parçaları eşliğinde.

Duymayı bırakması ardından bir sonraki adım olarak düşünmeyi bırakmayı
seçti. Bir adımını boşluğa atıp işinin geri kalanını yerçekimine
bırakmayı yeğeledi. Cesedi iki bacağının arasına almayı başarmıştı, yere
düşüp birkaç parke parçalarken. İçine düştüğü bu salonun, sokağa bakan
duvarı yıkılmıştı. Lakin kendisini açıkta kalmış, hedef haline gelmiş
olarak görmekten çok ama çok uzaklardaydı gözleri; cesedin üzerindeydi.

Kan kaybından öldüğünü bildiği rahibin hemen yanında diz çöktü yaratık.
Birkaç duyusunu daha kapatmıştı bile. Önündeki hazine sandığı dışındaki
hiçbir dokuyu göremiyordu, simsiyah bir dünyadan gayri. İhtiyacı olsun
veya olmasın, bilgiye duyduğu açlığın, kendisini bu duruma düşüreceğini
bilemezdi. Öte yandan, bu bedenin içinde uyanmadan önce kendisine
herhangi bir söz verilmemişti. Nasıl tahmin edebilirdi ki bu durumu?
Açıkça, nefret ettiklerinin peşinden koşturuyordu, kör ve topal.

Bu cesedin kimliği, kimsenin umrunda değildi nasıl olsa. Parçalanmış da
olsa, küle de evrilse veya sadece çürüyüp gitse, kimse bu zavallının
burada ölmüş olduğunu hatırlamayacaktı. Ne cenaze töreni düzenlenecek ne
de mezarı kazılacaktı; adını taşıyan bir levha bile olmayacak, zira
adını kimse umursamayacaktı. Empati yeteneğini kaybetmiş olan yaratık
için bu düşünceler bir avuç zaman kaybından fazlası değildi aslında.
Sadece bir yanı düşünüyordu, bedenin geri kalanını etkileyemeden.

Pençesini daldırdı cesedin karnına, tereddütsüz gözlerini kırpmadan.
Anılar, sadece vücut sıvısından değil, dokular arasından da çekip
çıkarılabilecek kadar rastgele ve kalabalıklardı. Henüz sıcaklığını
korumakta olan cesedin, ölmeye başlamış hücrelerinde saklı gerçeklerin,
etkileşime geçmiş kolundan bedenine aktarıldığını hissedebiliyordu.
Alakasız, mantıksız, şekilsiz bir takım anı parçaları; ama eksik ama
gereksiz, aklının bir köşesinde deşifre etmeye çalışırken gözlerini
kapatmayı ihmal etmemişti.

Milyonlarca minik parçadan oluşan akılalmaz büyüklükte bir yapboz ile
karşı karşıyaydı, kendi kafasının içinde. Parçalar kendiliğinden
yerlerine oturuyor, manzaranın anlamsızlığına balta geçiriyorlardı. Her
bir grubun oluşturduğu ufak eklenti, bir büyük resmi açığa çıkarmak için
atılmış bir adım idi. Lakin anılar, karmaşık bir bütün halinde
aktarıldıkları için basit bilgi parçacıkları olarak ele
alınamayacaklardı.

İşin kötü yanını anlayabilmişti Clementi. Hissetmek zorundaydı; kötüyü,
iyiyi. Kolay yoldan aradığı şeyi bulması imkansız gibi görünüyordu.
Umursamadığı, bir başka canlının çocukluk hatıralarında saklı kalmış
söylem ve öğütler, bir kulağından girip diğerinden çıkıp uzaklaşıyordu;
Görsel materyalleri, bir bir, okyanus tabanındaki büyük enkazın altına
süpürmekteydi bilinçaltı. Aslında fazlasıyla stabil bir işlem
yürütüyordu bedeni ve böyle devam ederek kısa sürede sonuçlandırabilirdi
arayışını.

Artık kolunu dahi hissetmiyordu. Farkındalığını bir defa harcamış ve
kullanılamayacak hale getirmişti. Bunca nimetin arasında böylesine bir
vücut direnci ile karşılaşmış olmak ne kadar anlamsız gelirse gelsin,
belirli kurallar ile çevrelenmiş olmaktan duyduğu sevinç ile
yetinebiliyordu, kişiliğin kendine ait olduğunu bildiği kısmı.
Dikkatini, aklına gömülen bilgi taneciklerini koklamakta olan canavara
devretmemişti elbet.

Lakin canavar, omuz omuza çarpıştığı bilince adil davranmaktan yanaydı;
öyle veya böyle, bunun bir karşılığının olacağını bildiği için.
Karşılığından ziyade, bir nevi danışıklı dövüş içerisinde, birbirlerine
yardımcı olabildikleri kadar ayna tutabilmeyi ve kavga verecekleri o
apokaliptik vakte kadar karşılıklı ilişkiyi bir rutine oturtup en
savunmasız oldukları anda avlanmayı seçeceklerdi. Belki de, sadece,
kendisiyle konuşuyordu, düşüncelerinde; Kontrol edemediği bir tarafta.
Kendine karşı komplo teorileri üretiyordu, aradığı surat hatlarına
odağını kaybetmemek için. Hastalıklı bir ruh haliydi elbet. Bir adamın
tüm dünyasını gözlerinin önünden geçirip çöpe atarken başka bir seçeneği
yokmuş gibi görünüyordu.

Sonunda bir ufak yapboz parçasına takıldı gözleri, aklı, hayalleri ve
umutları. Rengini hatırlayamadığı gözlerden birisiydi bu, saçlardan ve
diğer surat hatlarından ayrı kalmış; oldukça bulanık ve resmin geri
kalanını anlatmamak için çokça nedeni bulunan.

Fakat görebiliyordu, Clementi. Portrenin geri kalanını hayal etmesine
bile gerek yoktu. Ne kadarını hatırlayamadığını bilmiyordu, hayatları
arasından kendisine ait olduğunu düşündüğü anıların. Ancak kolayca
seçebilmesi gereken bir göz idi bu. İzlemeye devam ettikçe gülümseyen
bir canavarı hissedebiliyordu ensesinde.

"Alessa."

Dudaklarından dökülen kelimenin anlamını dahi bilmiyordu, bir süre
öncesine kadar. Daha doğrusu, anlayamıyordu, bu önünü alamadığı öfkenin
ve çalışmayan kalbini güçlü bir motor kılan aşkın altında yatan
duyguları. Ne suç işlemişti acaba kendine karşı da bu kadar aşık olmuştu
vakti zamanında? Ne hata etmişti de, eski bir zaman diliminde kalmış
polisin yüreğini paramparça edip yalanlarla örülü bir dünya kurmuştu
kendine!

Lakin Mangifos\'tan kalan anılardan emindi. O hangarın içindeki saf
nefretin bedene evrilmiş hali ile kavgasını iyi hatırlıyordu. Demek bu
kadar eskiye dayanıyordu davaları; Mangifos ve Alessa\'nın kavgaları.
Kendine sunulabilecek bir hayatı geri tepmiş ve intikamının peşinden
koşturmuştu demek bu genç kadın.

Ne cesaret ama! Nasıl bir suçu adaletin pençesine sıkıştırmak için bunca
yoldan geçmiş olabilirdi!

Ne yapması gerektiğini biliyordu artık; nereye koşması gerektiğini. Pas
kokusunu takip etmek zorundaydı, aradığını bulabilmek için. Bir de acele
etmesi gerekiyordu ki elleri arasından kayıp gitmesin güç bela göğsünde
taşıdığı bu yalan karakter. Belki paranoyaklık ediyordu, belki ensesinde
hissettiği nefesin yardımıyla bu kavgayı kaybetmeyecekti, milyonlarca
sessiz ruhun bağırıp çağırdığı bedenin içinde.

Geri kalanı umrunda değildi. Bu cesedin çürümeye ihtiyacı vardı, kendi
cesedininse koşmaya. İletişimi kesti, daha fazla bilgiye ihtiyacı
duymadığını düşünerek. Bütün çöpleri sildi; Kırıntılarını süpürdü.
Gözlerinin önüne, bir kenara, bir çift gözün fotoğrafını yerleştirip
gerek duyduğu yer bilgisini bir diğer kenarda tuttuğu yapılacaklar
listesinin en üst kısmına yazdı. Duyularını teker teker, sindire sindire
açmaya başladı. Önce cesedin yok olup giden sıcaklığını hissetti ve
hemen ardından bir çizgi halinde şehre yayılmış, yol belirten ağır pas
kokusunu duydu.

Ateş altındaydı; Gözlerini açmadan bir adım önce kulaklarına inanmak
istediği için biliyordu içinde bulunduğu durumu. Üzerine yağan
mermilerden ilk birkaçı çoktan vücudunun çeşitli yerlerinde delik
açmışlardı bile. Lakin hemen ardından işitmeye başladığı minyatür
patlama sesleri ve içinde bulunduğu odada değişen çekim alanı, birisinin
kendine kalkan oluşturduğunu anlatmıştı, sakince duyularını açmaya
çalışan bünyesine.

İstifini bozmadan göz kapaklarını araladı, kana bulanmış pençesini
cesedin kıyafetlerinde temizlerken. Kırmızı renkli, şeffaf bir kalkanı
fark etmişti ilk olarak. Kalkanın ardındaki kimlik biraz gereksiz
görünüyordu gözüne, elde ettiği anılar ardından. Yahut kendisinden uzak
kalmasını dilediği bir başka ruh idi. Her şekilde Tara\'nın bu
fedakarlığını anlamsız bulmuştu. Binanın açıklığından faydalanıp karşı
binadan açılan ateşin kendisine hiçbir zarar veremeyeceğini biliyordu bu
genç kadın.

"Uyanık mısın?" diye bağırdı Tara, omzunu kalkana dayamış, yere çökmüş
bir vaziyette;

"Clementi!"

Cesedin başında yükselen yaratık, av peşindeki gözlerini ateşin açıldığı
binanın gölge dolu pencerelerine dikmiş, kafasının yanından geçen
mermilerden kaçınmadığını göstermişti. Anlaşılan kimin burada
bulunduğunu çoktan bildirmişlerdi, askerler. Yaklaşan tankların
inlettiği yer, çakıl taşlarını bilye yapmış oynuyordu zira.

"Onu umursamak zorunda değilsin, Clementi! Alessa\'nın yerini biliyoruz
artık!"

Görüntünün sol yanında, parça pinçik duvara arkasını dönmüş, ağrısız
başlı Mangifos\'un manipülasyon yetisi, boş kafadan çıkan davul sesi
gibi bir kulağından girip diğer kulağından çıkmıştı.

"Hala hissetmek istediğini biliyorum! Hala hissettiğini de biliyorum! -
Sakın bunu yapma, Ernesto. Hiçbir amaç buna değmeyecek!"

Sağ kulağına bağıran hiddetli ve endişeli gözlerin anlatmaya çalıştığı
şeyi, hatıralar arasından sıyırıp çektiği o bir çift göz onaylıyordu.
Minei\'nin haklı olduğunu biliyordu içten içte. Ne mantıklı bir nedene
ihtiyacı vardı ne de gerçekten umursamaya, sadece doğruluğundan şüphe
duymadığı bir yakadan işitmesi gerekiyordu, harekete geçmesi için.

"Mangifos!"

Tara\'nın son bağırışı ardından çömelerek, ateş hattına ilaç gibi gelen
kalkanın arkasına geçti ve bir kolunu kalkanın üzerinde tutarken, diğer
pençesi ile Tara\'nın omzunu kavradı. Gaz maskesinin ardındaki suratı
göremiyordu belki. Ancak gaz maskesinin ardındaki endişenin titreşimini
hissedebiliyordu.

Zamanı durdurmasına gerek yoktu, bu vaziyette. İçinde bulundukları
salon, kalkanın kapladığı yer hariç, büyük oranda delik deşik olmuştu
bile. Zaten geriye hiçbir şey kalmamış bu iç mekanın, bir vakit tablo
barındıran duvarları artık kendilerini taşıyamayacak hale gelmişlerdi.
Kızıl kalkanın ardında kalan bir küçük asker ve bir aptal yaratık,
birbirlerini anlamak için mükemmel zamanı yakalamışlardı artık. Daha
önce neredeyse hiç iletişim kurmamış iki eski dostun içine düştükleri bu
küresel krizin, hangi plan ile çözülmesi gerektiğini bilemiyorlardı.
Lakin hangi kararlılığa başvurmak zorunda oldukları aşikar idi.

"Benim adım; Ernesto Clementi, Tara."

Duyduklarına inanmak için hiçbir sebebi bulunmayan genç kadın, yüzünü
ardına sakladığı gaz maskesini çıkarmak istiyordu, çıplak gözle
görebilmek için. Gerçekleştiremeyecekti böylesine bir fedakarlığı. Belki
bu katilin söylediklerine inananacak kadar aptal olan sadece kendisiydi.
Umursamıyordu: Bu yüzden, omzunu dayadığı kalkanı unuttu ve daha
fazlasını işitmek istedi.

"Alessa\'nın nerede olduğunu biliyorum. Fakat birlikte hızlı hareket
etmemiz mümkün değil. Bu kadar dikkat çekmişken, imkansız. - Önce seni
buradan çıkarmak zorundayız. Tek başına yola çıkarsan benden önce
ulaşabilirsin oraya."

"Bu savaşı tehlikeye atmayacağını nereden bileceğim, Clementi? Kendini
hayal dünyasına kaptırıp kaybolmayacağını nerereden bileceğim?"

Yaratığın adını haykırırken, sesindeki zoraki iğnelemenin fark edilip
edilmeyeceğini düşünememişti dahi. Bu ateş hattında ölmek; ama
diğerlerinin bir zafer kazanacağı umuduyla ölüp gidebilmek, yine aklının
bir köşesine ağırlığını veriyordu.

"Çünkü beni yargılamadın; Beni dinledin. Belki kolayca anlayabilmek, ne
yapacağını önceden belirlemek içindi bu ama en azından dinledin. Hem de
isteyerek, bilinçli olarak; Bilerek."

Yanlıştı. Dönüştüğü şey üzerinden yargılamıştı elbet, bu adamı. Sadece
dışarı vuramayacak kadar ilgisini çekmişti yeni gelişen olaylar
silsilesi ve bu işin nereye gidebileceği. Ancak insani kısmını
hissedebiliyordu. Omzundaki pençe, neredeyse hiçbir şey ifade etmiyordu
artık.

"Acınası, Clementi. Acınası." dedi Mangifos ve Minei\'nin sert bakışları
ardından sahneden buharlaşıp ayrıldı.

"Elimden geldiği kadarını üzerime çekmeye çalışacağım. İzimi
kaybettirdiğim vakit Dördüncü Federasyon İşhanı\'na yöneleceğim. - Orada
olmalısın."

"Hayır! Seni burada bırakıp gitmeyeceğim! İşin ucunda benim kellemin
olması hiçbir şeyi değiştirmiyor!"

Gaz maskesinin ardından yükselen boğuk sesin içinde saklı bir parça
umursama, Minei\'nin yüzünde ufak bir gülümsemeye neden olmuştu bile.
Ernesto\'nun ciddi -ve içten içe hüzünlü- suratına etki etmek istemiş
olsa da başaramamıştı, fakat başarısız denemesi, gülücüğü yıkmaya
yetmemişti.

"Nasıl olsa öleceğim, Tara. Nasıl olsa bu kadar uzun nefes alışım bir
hata idi." dedi Clementi ve ayağa kalktı.

Fırsattan istifade edenler, kalkanın dışında kalan yaratığın kafasını
hedef almışlardı dahi. Geçen süre zarfında daha yakın bir noktada siper
aldıkları ve caddenin diğer tarafından yaklaşan tankın koruması aldında
olduklarını düşündükleri için bu ufak operasyonun başarı ile
sonuçlanacağını düşünüyorlardı.

Kafatasına isabet eden bir kurşun, yaratığın acıyı hissetmesine vesile
olmuş olsa da, boynunun bir milim dahi hareket etmesine neden olmamıştı.
Kafasında açılan yarık, vücudunun diğer yerlerinde bulunan izlerle
eşdeğer idi: Mermiyi yemiş ama ölmeye niyetsiz. Bu andan nasıl
kurtulacağını bilemeyen bilinci ise bir anda hareket edip başka bir
eylem sayesinde kafasını meşgul etmenin doğruluğuna işaret ederek sinyal
yolluyordu, yarattığı ufak dünyasına.

Anlık bir hareket ile kalkanın diğer tarafına attı kendini. Hızlı
hareket edebilecek kadar düşüncelerden uzaklaşmış, zamanın yeterince
normal göründüğü bir yandan kendine uzanan elin havada kaldığını
göremeyecek kadar ileri atmıştı kendini. Karşıdaki binanın içinden çıkan
namluların yönlerini değiştirmeyi başarmıştı bile. Kalkana hala ihtiyacı
bulunan genç kadın, gitmesini istemediği yaratığın koşuş hızını
gördükten sonra kendisine sunulmuş olan planın hiç de yanılgı eseri
olmadığını anlayabiliyordu. Başka bir planı yoktu; başka bir şansı da.
Çömelmiş iken atabildiği kadar uzun adımlarla geri gitmeye çabalıyordu.
Kalkan, herhangi bir fiziksel bağlantısı olmamasına rağmen, genç kadını
takip etmekteydi.

Üzerine sıkılmakta olan kurşunların haddi hesabı henüz kesilmemiş iken
bir tankın atışını anımsayan kulakları sayesinde endişe dolu gözlerini
Ernesto\'nun bulunduğu yana dikti. Merminin düştüğü noktaya yakın bir
mesafede değildi yaratık. Binanın dışındaki askerleri öldürmüş ve
cesetleri henüz yere düşmeden binanın içine dalmış olması gerekiyordu.
Zira Tara\'nın üzerine ateş açmış olan askerler, dikkatlerini çoktan
başka tarafa çevirmişlerdi; Fazlasıyla meşguldüler. Bu fırsattan
istifade edip etmemesi gerektiğine karar veremiyor, ancak takım
çalışmasının gerekliliklerini yerine getirmekten yana ağır geliyordu
vicdanı. Clementi\'nin başına bir şey gelmesi için hiçbir sebep yoktu
ortada: Bu beden ile değil.

Bu yüzden Ernesto, Alessa\'ya ulaşmadan önce sahneye dahil olacak kadar
hızlı davranması gerekiyordu genç kadının. Ardındaki ufak koridorun
sonunda kalan delik deşik kapıya bir göz attı. Bir defa daha binanın
açıklığına ve iyiden iyiye belirginleşmiş sessizliğe çevirdi dikkatini.
Ancak bu sefer, hiç düşünmeden ayağa kalkıp koridora attı kendini, ayağa
kalktığı vakit kendisiyle birlikte havalanan kalkan eşliğinde. Hızla
kapıyı açtığında, kalkanı çoktan kaybolmuştu. Kapıyı ardından çekti ve
daireye girmeden önce ardında bıraktığı cesetleri gördü.

Dikkatlice apartman koridorunu süzdü önce. Gardını henüz bırakmamış
olması bile batmaya başlamıştı. Kimsenin bulunmadığını biliyordu elbet.
Herkes ölmüştü; herkesi öldürmüştü. Sağlam kalan duvarlardan birine
yaslandı, silahını güçsüzlüğüne emanet edip. Gaz maskesini çıkarıp bir
kenara fırlattı ve yere çöktü. Sıkı sıkıya kapattığı gözleri, gözlerinin
önünden ayrılmayan hiçbir düşünceye, hiçbir anıya engel olamıyordu.
Maskesini taktığı vakit canını bolca yakmış olan tokasından ayırdı
saçlarını, rahatlamak gibi bir lükse sahipmiş gibi.

Peki ne için ağlıyordu şimdi? Neden ağlamak gelmişti içinden? Şu hızla
gelişen savaş ortamının planlanmışlığı, eski hayatına ve sürüklendiği bu
garip kurguya bir atıfta bulunuyordu. Sanıyordu ki, henüz o zayıf kız
çocuğundan kurtulamamıştı; sanki bir an dahi gardını düşürse, karanlığın
içinden bir derin gölge yükselip çekip alacaktı genç kadını, bu acınası
hayatın orta yerinden. Ancak öyle değildi. Gözyaşlarını silip üzgünlüğe
boğulmuş ağzından dökülen hıçkırık, bacaklarının kuvvetsizliğini
resmetmiş ve pislik içindeki koridorun kenarına oturmasına neden
olmuştu.

Çok derinden geliyordu bu acı. Çocukken karşılaştıkları ve kardeşi ile
içinden geçtikleri her şey, geleceğinin ne olacağını çoktan belirlemiş,
bir ufak dahi vicdan azabına sahip olamamasının yegane sebebi haline
gelmişti. Böylesine kötü bir hissiyata neden sahip olmak istediğinden de
emin değildi aslında. Sadece kötü hissetmenin bile bir rahatlık eşiğinin
olduğunu hayal ederdi hep. İçinde büyüdüğü katliamın, katliamın
sırasında ve hemen ardından karşısına çıkan figürlerin, bir gün yeniden
gözleri önüne serileceğini hiç tahmin etmemişti.

Aslında şu boş ve askıda kalmış zaman parçasına ulaşana kadar düşünmeye
fırsatı dahi olmamıştı. Hiç olmadığı kadar ufak bir yaşantının ardından,
hiç görmediği ailesinin özlemini, vedalaşmadan yollarını ayırdığı
kardeşi üzerinden hissedeceğini bilemezdi. Bir alışkanlık haline
geliyordu belki de, her şeyi kaybedip hiçbir şey için yaşamaya çalışmak
ve bu sırada asla hatırlanmayacak bir şeyler başarabilmek.

Karnındaki boşluk ve bir baskı ile gelen gurultu dahi ifadesi kalmıştı,
dolup taşan kafasından akıp gidenler karşısında. Hayatı boyunca hiç
makyaj yapmamış olmanın verdiği gurur için gülemiyordu mesela: Bir yanı
hep ayakta tutmaya çalışıyordu kendini, ufak detaylara dört kolla
sarılırken. Oysa bu kadar derin hissetmemişti kendisini, bakım evinden
çıkıp Birlik\'e katılırken. Yahut Vladmir ile sabahın ilk ışıklarına
kadar köprünün üzerinde oturup alkol alırken.

Hıçkırıklarının koridorda yankılanmaması için kendini bastırmaya
çalışırken aklına getirdiği iyi birkaç anı, o anılara ulaşmaya
çalışırken yaşadıkları nedeniyle güçsüz, etkisiz kalıyordu. Boğazını
sıkmak, nefesini kesmek ve göz kapaklarını sıkıştırıp inkar etmek,
aklına gelmeden işleme koyduğu boş eylemler arasındaki yerlerini
almışlardı bile. İşe yaramadıklarını gördükten sonra boşluğa fırlattığı
bir derin hıçkırık, koridoru inletmiş ama kulaklarına ulaşmamıştı. Çok
geçmeden kendini doğasının vahşetine bıraktı.

Hiç varolmamış kız kardeşlerinin hikayesini, kendi kardeşliklerini
saklayacak kadar ileriye gitmek için kullandıklarını hatırladıktan sonra
ufak bir tebessüm ile rahatça bir nefes almayı başardı; Hala hayatta
olduğunun farkına varmıştı bu sayede. Önce sağ elini kaldırıp yumruğunu
sıktı, sırf o basit ama temel duyguyu hissedebilmek ve damarlarında akan
kanın manipüle olurken ivmelenişini, kalbinden dinleyebilmek için. Hemen
ardından derin bir nefes alarak bastırdı, benliğini duygusallığa
yönlendiren içgüdülerini. Hayattaydı.

İşte bu yüzden ayakta kalması gerekiyordu. Her zaman bir şansı vardı, bu
genç insan evladının. Erkek kardeşi dışında bir pişmanlığa sahip değildi
ve bunu çözebilmek için mutlaka bir atışa sahipti, bir defalığına
verilmiş bir hakkı olsa dahi bunu kullanmaktan çekinmemeliydi. Zira
güçlü durmuş, zamanının gelmesini beklemiş, yorumlamış olan her zaman
kendisi olmuştu. Düzeltmek istiyordu her şeyi. Dışa vurduğu yalanlar da
dahil. Her şeyi.

Mızmızlanmak olarak gördüğü hesaplaşmanın, fonksiyonlarını yitirmesine
sebep olduğu kulaklarını açtı ve derin bir nefes alıp gözyaşlarını
sildi. Yanmakta olan akciğerlerinin en büyük tesellisi, büyük bir yükten
kurtulmak için motive olmuş kimyasalları idi. Silahını, elleri arasına
aldı. Daha büyük bir öfke ile tutuyordu bu defa. Öfkesinin nedeni ise,
tetik parmağının kaşınmasına neden olan refleksleriydi. Hiçbir vakit
inanmamıştı zira. Hiçbir zaman bu yolu seçmek istemezdi. Tek eksiği,
ufak bir şans idi oysa. Bu nedenle gaz maskesine çevirdi dikkatini.
Ancak dudağını büküp saçlarını toplamakla yetindi.

En azından nereye gitmesi, nereden başlaması gerektiğini iyi biliyordu.
İzlemesi gereken bir ve tek yoğunluk vardı: Pasın ağırlaştığı yöne
ilerlemesi gerekiyordu. Orada, ait olmadığını bildiği bir sahneye
müdahale edecekti. Öyle veya böyle.

Koridorların kalıplarından taşan kan, kararmakta olan havanın ete ve
kemiğe bürünmesini sağlamıştı. Kapkara bir sıvının işgal ettiği yerler,
üzerilerine serpiştirilmiş cam kırıkları ve vücut parçaları ile birlikte
yarattıkları ahenk üzerinden ahkam kesiyordu, avcının gözlerine.
Yaptıklarından daha iyisi olamayacağını anlatıyordu; Bu adam ve
kadınlardan daha iyi birisi olamayacağını. Hangi maskeyi takarsa taksın,
sırtını sıvazlayan iki ayrı el olmadan bir hayvandan fazlası olmadığını
hatırlatıyordu kendisine. Sanki binlerce yıldır bu duygu ile
cebelleşiyormuş gibi.

Hikaye anlatıyordu elbet. Hatırladığı kadarıyla kendi varlığı bile
anlamsız bir yedek parça imalatından fazlası değildi. Bu bilincin
kendisine aşıladığı limitsiz öfke, alaşım pençelerinin kaşınmalarına
neden oluyordu. Neredeydi, aradığı kadın? Neredeydi, nefretini kusması
gereken o eski aşk?

Pençelerinden birini her daldırışında, farklı bir duygu ve farklı bir
dünya ile yüzleşiyordu. İstemsiz bir empati kurma aşamasından geçip,
biraz önce kan kaybına neden olduğu bedenlerin sakladıkları şifreli
bilgilere ulaşıyordu. İşlemden geçirmesi uzun sürmüyordu, zira baskın
olan anılar ile ilgiliydi bütün bu olay; Baskın olan duygu ve kişilik
parçalarıyla ilgili. Ancak ne bir çocuğun suratı, ne de güzel bir
manzara bulunmuyordu, siyah-beyaz hayatlardan başka. Nadiren
karşılaştığı hissiyat parçacıkları harici bir mutluluk tablosu, bir
özlem çıkmamıştı karşısına. Zira öldürdüklerinin hepsi aynı gözlere
sahiplerdi; Aynı boşluklara.

Terk edilmiş bir apartman gibi, boşaltılmış odalarla doluydu bu bina.
Belki de savaş sonrası karargah haline getirilmiş bir eğitim kurumuydu,
dersliklerin bol bulunduğu. Lakin binanın ortasında kalmış olan ufak
avlu, bir minik toz parçasından bile muaf görünüyordu. Özellikle
korunmuş, bir anıt haline getirilmiş gibi. Avluya açılan kafeteryanın
tehdit oluşturması mümkün görünüyordu; Avluya bakan onlarca kat ile
birlikte. Ancak hemencecik bu avluya atlamaktan yana değildi Ernesto,
sakındığı hiçbir şey bulunmuyor olsa dahi.

Kan ve pas kokan koridorun iki bitişinde bulunan merdivenlere göz
gezdirdi, geriye sadece çerçevesi kalmış camlardan uzak bir kenardan.
Üst üste yığılmış sıralar ile dış cepheye bakan yanları siper edilmiş
odaların içinden gelecek en ufak bir kalp atış sesi dahi hayati bir önem
taşımaktaydı onun için. Yeri süsleyen basit canlılar bir şey ifade
ettiği için değil; lakin pek çoğu bir araya geldiği zaman ne ile karşı
karşıya kalacağını bilmediği ve bunca hedef arasında sadece birini
aramakla yükümlü hissettiği için. Bu nedenle, tercihini ana
merdivenlerden yana kullandı.

Üniformasının kana bulanmamış olması, postallarını, önü kesilemez bir
lekeden kurtaramamış ve eskimişliğin getirisi de eklendiğinde
gıcırdayıp, iyiden iyiye yerini belli etmeye başlaması gerçekten canını
sıkıyordu. Üzerinde taşıdıklarına dikkat etmek zorunda kalmayışın bir
yan etkisiydi aslında bu, yıllardan beri kurtulamadığı. Kokuşmuş bir
ceset olmak bir yana, sana dezavantaj sağlayabilecek onlarca etken elde
etmekti. Bu yüzden bir noktadan sonra herhangi bir çeşit ayakkabı
giymemek için özen göstermişti.

Fakat nereden hatırlıyordu bu detayı?

"Hatırlamıyorsun!" diye bağırdı Minei;

"Hiçbir zaman yaşamadığın şeyler bunlar! Viktor\'u delirten de bu
olmuştu!"

"Viktor\..."

Boş bakışlarını nereye doğrultacağını bilememişti Clementi. İlk defa
duymuyordu bu ismi; ilk defa korkmuyordu bu isimden. Kendi hikayesinde
baş kötü konumunda bir noktalarda bulunuyordu sanki bu ismin
çağrıştırdığı surat hatları, sakallar ve gülümseme: Delilik.

"Viktor bir fahişeden fazlası değil! Bu aptalı dinlediğin sürece, yok
olmanın kıyısından dönmeye devam edeceksin, Clementi!"

Bağırma hakkını dolduran Mangifos, zavallı kadını boynundan tuttuğu gibi
camdan dışarı fırlattıktan hemen sonra, başladığı işi bitirmeye dayalı
içgüdüleri ile ardından aşağı atladı, bu kavgayı sonlandırabilmek için.
Ancak Clementi, Unela\'nın kolay yutulur bir lokma olmadığını iyi
biliyordu. Buna içten, derinlerden, yürekten inanıyordu. Ümit ediyordu,
her koşulda.

Omzuna saplanan bir kurşun, yaratığın gerçeğe dönmesi için yeterli bir
uyarı niteliği taşımış ve eşik değerinin üzerinde bir acıyı
serpiştirmişti, kendisine ait olmayan bu bedene. İrkilen ve
reflekslerine güveni tavan yapan yaratık, ani bir karar ile kendini en
yakınındaki odanın içine attı ve sırtını duvara verip pençelerini
hazırladı.

Uzun süre sonra gerçekten nefes aldığını hissediyordu Ernesto. Acıyı
hissedebilmesinin yanında eşantiyon olarak sunulmuştu sanki, bu garip
ama rahatlatıcı duygu. Bu hissiyat tanelerini memnuniyet ile kabul
ettiği, suratından ustalıkla koparılacak bir tebessüm parçası ile
anlaşılmaktaydı. Ardıdan gelen soğukkanlı gözler ve duygusuz mimikler
eşliğinde küçülmeye başlamışlardı. Zamanın yavaş tarafından bakıyordu
dünyaya. Bir yandan, aslında hiç çalışmamış olan kalbinin, anormal bir
yavaşlıkla atıyor olması ve akabinde damarlarında hissettiği kan
basıncının düşüklüğü, konsantrasyonunu bozmak için adeta
çırpınıyorlardı. Lakin, kendi kendine kurduğu bu tuzağa düşmeyecekti.

Sol pençesiyle duvardan destek alıp koridora fırlattı kendini. Biraz
önce kendisini vuran asker, ana merdivenlerin dibinde nişan almış
bekliyordu. Avcı, bu ani hareketi ile av halini almak üzereydi. Fakat
bir küçük askerin yaratabileceği yıkım, bu hasat delisi bedenin kudreti
karşısında bir hiçten fazlası olamayacaktı. Başarısız zigzag denemeleri,
vücuduna saplanıp kendisine gerçek olmayan acılar çektiren kurşunlar ile
son buluyordu. Rakibinin tecrübeli ve, daha önemlisi, kararlı olduğunu
anlamıştı.

Ancak, ne koşullar altında gerçekleşmiş olursa olsun, bir şekilde
fonksiyonları durulamayacaktı bu yaratığın ve bilincine bunu itiraf
ettirmesi ile bilinci arasında bir ufak problem vardı: Hissetmeye
başlaması. Kulağını, aklını ve mantığını, henüz, camdan fırlayıp
birbirini boğazlamak ile harcayan ikiliden ayırmamıştı. Zira o noktadan
çıkacak bir sonuç, çok yakın bir gelecekte içine gireceği bir başka
kavganın temellerini oluşturacaktı.

Mangifos\'un deli cesaretini kuvvetlendiriyordu, bu tehlikeli düşünceler
demedi. Minei karşısındaki gücüne güç katıyordu adeta. Lakin ikisi de
rasyonel değillerdi; sadece hissediyorlardı, madalyonun başka başka
yüzlerinden bukleleri. Öfkenin modere edilmesi olanaksız olamazdı.
Nefret bu denli büyürken, aklını diğer kavgaların içeriklerine
odaklamayı ihmal etmeyerek. Kendini, bileklerine lehimli ölüm
makinelerinin simgelediği istek ve arzuların sıcak koynuna
bırakıvermişti.

Bedenindeki gereksiz detayları parçalayan mermiler, nefretinin üzerine
nefret ekliyor; Hedefine yaklaştığı her bir adım, bu duygular bütününden
aldığı hazzı güçlendiriyordu. Sonunda ulaşmak istediği mesafeye adımını
atmış, gaz maskeli mahlukat ile sıcak temasın inceliklerini tartışmak
için ağzını genişletip delice bir gülümseme ortamı yumuşatmıştı. Lakin
konsantrasyonu giderek azaldığı için, eşdeğer bir zaman diliminden
izliyorlardı birbirlerinin hareketlerini.

Savurduğu pençesinin savuşturulması ardından karın hizasına
gerçekleştirdiği ikinci denemesinin silah dokunuşuyla farklı bir yana
çevrildiğini görünce, bir rakibi hafife almak ile ilgili tüm detayları
unutuvermiş ve biraz önce kafesinden çıkardığı hayvanı, artık
tasmasından da arındırmıştı. Bu sırada fırsat kollamaya devam eden
asker, merdivenlerden düşmemek için özen göstermekte ve yaratığın
gardının düştüğü nadir saniyeleri kollamaktaydı. Şansı yaver gitmekteydi
ki, kendini korumak için çaba harcayan bir rakibi bulunmuyordu.

Bu sebeple silahı ile son bir hamle yapıp yaratığı ittirmeyi başardı.
Hemen ardından mermisi biten silahını bırakıp belinin arkasından
çıkardığı keskin bıçak ile yaratığın seviyesine indi. Birkaç karşılıklı
savuşturmanın ardından yaratığın boynuna ufak bir kesik atabilmişti
kurşun asker.

Hareketlerini sorgulamaya başlayan Ernesto içinse, nasıl bunca askeri
hiçbir şey hissetmeden öldürmeyi başarıp bir tanesi ile bu kadar uzun
süre uğraşmış olduğu düşüncesi ile başbaşa kalmak, yegane problem idi.
Fakat canavarın gözleri önüne tasmayı sunduğunda, bu sefer üstesinden
gelip gelemeyeceğini bilmediği bir hırçınlaşma karşısında küçüldükçe
küçülüyor, bakış açısından taviz veriyordu.

Askerin diğer hamlesini havada kaptığı gibi bileğini büktü ve bıçağın
yere düşmesine neden oldu. Bu sırada, acı çekmediğini bildiği avının,
karnına indirdiği yumruk serileri hiçbir şey ifade etmiyordu kendisine:
Bir avuç öfke dolu inkardan fazlası değillerdi. Çok geçmeden,
yumruklardan birini yakalayıverdi yaratık. Ensesindeki sıcak nefesin
ateşlediği kaba kuvvet ile iki yana açıp etkisizleştirdiği kollar,
dezavantajdan istifade etmeye çalışan aklı koruyan gaz maskesinin
suratına indirilmesine neden olmuştu. Pasın provoke ettiği duyguları
biraz bile etkilenmemişti aslında; karşılığını verip kafasının
kalınlığını kanıtlamıştı bile. Belki bir çatlağa neden olmamıştı gaz
maskesi üzerinde, ancak yeterince kuvvetli sarsmıştı düşman bünyeyi.
Travmanın tazeliğinden yararlanmayı ihmal etmedi ve büktüğü bilekleri
bırakıp boğazından yakaladığı askeri, etrafında çevirip ardında kalan
duvara fırlattı. İlk çatlağı duvarda açmış oldu.

Omurgasına inen bu darbe ile bayılmış olan asker için -veya karşılık
olarak- yapılabilecek hiçbir şey kalmamıştı artık. İçgüdüleri, pençesini
daldırması için yalvarıyordu yaratığa; hiçbir kavganın sonucunu
beklememesi için meşgul ediyordu beynini. Lakin kavgayı dinleyişine
engel olamıyordu. Kulakları, hala o kafeteryanın ortasında kavga etmekte
olan ikilinin ne sonuca varacaklarına odaklıydı. Minei\'nin kaybetmesini
istemiyor olması, biraz önce kontrol alışverişi yaptığı canavarın canını
sıkıyor olsa da, dezavantajlarının farkındaydı bu kadının.

Bu yüzden merakla koridora yönelmek istedi. Başarısız olduğunu görünce,
gözlerini kısıp bacaklarına baktı. Çekim alanı, askerin yere düştüğü
noktayı işaret ediyordu zira. Ruhunun ilerlemek istediği, meraklandığı
yerin hiçbir önemi kalmamıştı. Kabullenmenin dahi bu kadar kolayca
gerçekleşebileceğini hiç tahmin etmemişti. Esas amacını unutmaması
gerekiyordu. Motivasyonunu sağlayıp Alessa\'ya çıkan yolu bulmalıydı.

Hızlı bir hamle ile arkasında kalan masanın üzerinde takla atıp, düşman
kesilen ile arasına engel koymaya çalışan Minei, Mangifos\'un ağır pençe
darbelerinden uzak bir noktaya fırlatmıştı kendini. Rakibinin
hamlelerini kestirebilecek kadar empatiye sahip olması, adaletten yoksun
bir dövüşün içinde olduğu gerçeğini değiştirmiyordu ne yazık ki. Çıplak
yumruklarını bir veya iki defa yaratığın suratına geçirmiş, ancak zaman
kazanamadan geri çekilmek zorunda kalmıştı. Etrafında bulunan hiçbir
objeyi, kendini -ama en çok Ernesto\'yu- korumak için kullanamıyor
olması da işin tuzu biberi olmuştu.

Masanın üzerinden atlayıp Minei\'yi köşeye sıkıştıran Mangifos,
pençelerini iki yana açmış, bu kör dövüşünden ne kadar zevk aldığına
işaret eden gülümsemesi ile genç kadından geriye kalan anıların üzerine
yürümekteydi. Lakin rakibinin kırmızı gözbebeklerine odaklanıp bütün
neşesini kaybetmişti. Pençelerini güçsüzce yere indirmiş, gülümsemesinin
son kullanma tarihini geçirmişti. Neden bu anı bütünün, kendi karakteri
karşısında yükselmiş olduğunu iyi hatırlıyordu; o kadar iyi hatırlıyordu
ki, ciddi yüz hatlarının ardında sakladığı ciddiyet dolu amaçlardan
uzaklaşmıştı düşünceleri. Ernesto\'nun, kendilerini dinleyip
dinlemediğini bile umursamıyordu.

"Ne elde edeceksin, Unela? Ne kazanacaksın? - Anlamıyorum! Ne çıkarın
var?" diye sordu, düşmüş omuzlarından yayılan bitmek tükenmek bilmeyen
bir yorgunluk ile.

Hiçbir vakit düşmanlık taslamak istememiş olan Minei, şaşkınlığı çabucak
üzerinden atmış ama empati yeteneğinin dezavantaja çevirilmesi
ihtimalinden geri adım atmamıştı. Yine de üzgün hissediyordu kendini.
Mangifos\'un, Ernesto\'yu unutmuş olduğunun farkındaydı; başka bir
hatıranın peşinde kaybolduğunun. Henüz gardını düşürmemiş olmasına
rağmen, omzunu tutup kaldırmak istediği caninin dünyasına seslenmek
istedi.

"Kazanacak bir şey kalmadı, Karyyt." diye cevap verdi, şefkatli
bakışları ile;

"Viktor beni ne kadar yok ettiyse, seni de harcadı. Hem de kızının
gözlerinden akan yaşlara bakmadan."

Restleşmenin bir anlamı yoktu veya danışıklı dövüşmenin. Kimseyi
kandıramayacaklardı ikisi de, özellikle de birbirlerini. Bir de,
pencerenin kenarından kendilerini izleyen et torbasının içine sıkışmış
zavallı adamı.

Mangifos, taşıdığı yükün baskın yanından bağırıp çağıran ağlama
dürtüsüne karşı çıkmak için harcadığı yılların nasıl boşa gittiğini
görebiliyordu ve aslında bu süreçte elde ettiği vicdan azabı, geçmiş
acılarının üzerini kolayca kapatabiliyordu. Henüz gözlerini, Minei\'nin
gözlerinden ayırmamıştı.

"Alessa\'nın ne hissettiğini tahmin edebildiğini biliyorum, Karyyt.
Burada ikimizin de kanıtlayabileceği hiçbir şey yok. Buraya gelmemiz
bile bir hataydı."

"Peki O\'nun?"

Sorunun kimi işaret ettiği belliydi. Minei, kafasını hareket ettirmeden,
gözlerini yukarı köşede kalan pencere kenarına dikti. Şefkatli
bakışlarından hiçbir şey kaybetmemiş, Ernesto\'nun amacını boşvermiş
haline baktıkça üzülüyordu. Kafasını yavaşça sola eğdi ve gardını
düşürdü. Gözlerini yeniden Mangifos\'a dikti.

"Ama sen?" dedi ve ekledi;

"Ya senin hayatın?"

Biraz önce ardından aşağı atlayıp etkisizleştirmek için peşinden gittiği
kadının ne olduğunu daha iyi anlayabiliyordu şimdi. Ernesto\'nun
hissizleşmesi, kendisinin hissizleşmesi olacak ve Minei\'nin güçten
düşmesini sağlayacaktı. Lucian\'dan ne farkının kaldığını
anlayamayacaktı o vakit. Karşısındaki kırmızı gözleri öyle derinlerden
izliyordu ki, gerçekten orada bulunduklarını ve gerçekten bu konuşmayı
yaptıklarına yürekten inanıyordu. Birden farkına vardı bir gerçeğin
daha; Bu ani duygu değişimlerinden etkilenmeyen tek baskın
karakteristik, biraz önce pençesini karnından içeri daldırmak istediği
hayaldi.

Vücudun talepleri ve derin karakter arasındaki kavganın bir ürünüydü bu
durum. Kendini ne kadar zorlarsa zorlasın, bir yönelime dair izleri
hiçbir vakit silemeyeceği anlamına geliyordu. O gözlerin içine baktıkça,
kızıl suratlı yaratık, aynı hüznü sahiplenmeye başlamış; ancak bu durum
için suçlayacak bir çevre etken yaratamamıştı ruhunda. Vazgeçti.

"Hepimiz öldük, Unela. Artık hiçbirimiz önemli değiliz. Fakat-"

İnkar etmekten bıkmıştı. Kızını bir defa daha görebilmek için evreni
fethetmeye hazır hissediyordu kendini. Bir yanı, hissetmesi için
yaratıldığını iddia ettiği bu bahaneyi def etmesi için çabalıyordu ama
çoktan başarısızlık bayrağını çekmiş ve neredeyse pes etmişti.

"Fakat, sen haklısın! Unutup vazgeçmek zorunda değiliz hiçbirimiz;
Özellikle de sen." diye hak verdi Mangifos ve ekledi;

"O halde; Her şeyi akışına bırakıp, bu karışıklığın nereye çıkacağını
görmekten fazlasını yapamayız, Unela. Şimdi en azından bir amacımız var.
En azından destekliyoruz, olup biteni. En azından olayların iplerini
ellerimizin arasında tutuyoruz."

Bu düşmanlığın altında yatanların farkındaydı Minei. İfritin dünyasını
biliyor ve sevgi ile karşılık vermeye çalışıyordu. Bu yüzden
aralarındaki düşmanlığın nedenlerini anlayabiliyordu. Basit bir karşıt
karakterlik durumu değildi bu. Bu iki farklı canlıyı aynı bedende
toplayan bir kişi mevcuttu; Bir de, ikisine de öfke duyabilecekleri
sebepleri sağlayan bir kişi. Öfke duyuyordu elbet. Öfkeyi hissedemeden,
hissettiğinden bahsetmesi mümkün değildi. Öfke kadar doğalı yoktu hatta.
Lakin karşısında bir başka kültürden çıkma, başka bir türün
örneklerinden birisi bulunmuyordu artık; belki de uzunca bir süredir.
Anlayabildiği bir adam yükseliyordu gözlerinde, bir şeyleri başarmak
için çabalayan ama başarısız oldukça dizlerinden kuvvet almaktan
çekinmeyen.

"Eğer gerçekten bir kazancımız olabileceğini düşünüyorsan, bu raund
senin, Karyyt. Fakat bu kadar düşünmeyi bıraktığın an, hangimize
ihtiyacın olduğunu hatırlayacaksın. - Sana söz veriyorum."

Dizlerinin üzerine çöken Minei, kendisinden beklenmeyecek bir ciddiyet
ile kendi infazı için çağrıda bulunuyordu. Bir an bile Mangifos\'un yüz
hatlarından ayırmadı dikkatini; aynı çabayı bekledi. Karşılığını
alabiliğinden emin olduğunda ise ellerini iki yana açıp son vuruşu
yapması için hedef tahtasını işaret etti.

"Bunu yapmak zorunda değilsin. - Söyledim ya: Sen haklısın! Birimizin,
bir süreliğine sessiz kalması gerekmiyor. Yeterince dolu bu beden." diye
karşı çıktı, Mangifos;

"Yeterince tokuz!"

"Neden şimdi, Karyyt? Neden şimdi değişti her şey?"

Hiddetli suratını, az önce Ernesto\'nun bulunduğu pencereye çevirdi.
Boşluğu görüp iç geçirdi ve yeniden Minei\'ye baktı. Genç kadının,
kendinden hiç beklemeyeceği bir harekette bulundu ve pençesini uzattı,
ayağa kaldırabilmek için. Cevap vermeyecekti. Hiçbir dramatik sahneye
ihtiyaç duymadığını anlatmak için sözlere bağımlı olmayacaktı. Şaşkın
bakışlara aldırmadan teklifini geri çekmeyeceğini belirtmekteydi.

"Hayır." dedi Minei, kafasını yere eğip de zeminde birikmeye başlayan
yağmur damlalarını izlerken;

"Hayır, bu kadar kolay olmamalı! Canın istediği vakit ruh halini
değiştirmek, hile yapmaktan farksız! Dönüştüğün şeyden kaçmak, olmak
istemediğin için kişiliğini bölmek, mızıkçılıktan fazlası değil!"

Yorgun omuzlarından dökülen ellerini, dizlerinin üzerine yığdı ve
şiddetlenmeye başlayan yağmurun, olmayan vücudunun içinden geçip zemini
bombaladığı noktaları dinlemeye başladı. Dışa vurmaktan kaçındığı her
şey, bir anda, dudaklarından dökülüp gidecek gibiydi. Oysa bir şey
paylaşmak istemiyordu, bu yaratık ile; şimdi bir yandan üzüldüğü bu
yaratık ile.

Lakin karar verdiği şeyi yerine getirecekti. Ernesto\'nun, ikisinden de
uzaklaştığını hissedebiliyordu zira. Başka bir yolda, başka içgüdülerin
etkisinde zombileşmeye başladığını görebiliyordu. Ağlamak isteyip de
ağlayamamasının altında, Ernesto\'nun, hayali arkadaşlarıyla arasına
ördüğü duvarın soğukluğu yatıyordu.

Bir zamanlar tanıdığı Viktor, şimdi, karşısındaki ifritin ruhundan bir
parça gibiydi. Hala nefret edemiyor olması bir yanda dursun, bu duruma
nereden reaksiyon verebileceği konusu yeterince kalın bir katalog idi.
Çekilmek zorundaydı.

"Sadece avantaj sağlamaya çalışıyorsun. Sanki hayat, elde ettiğin
avantajlardan ibaretmiş gibi. - Fakat değil, Karyyt, yanılıyorsun! Hata
yapmaktan korkan küçük çocuklar gibi ezilmiş hissediyorsun kendini. O
yüzden ve sadece bu yüzden, galip gelen sensin!"

Bu defa, öfke ile doldurup taşırdığı yüz hatlarını Mangifos için yerden
kaldırdı ve içinden gelen, dürüstçe dışa vurduğu hiddetini aşıladı.

"En çok da O\'nun!"

Pençesini geri çekmiş, hayal kırıklığının anlamını hatırlamak için
uğraşı veren yaratığın karşısında küçüldükçe küçüldü; ağlamak isteyip de
başarısız olan bir kız çocuğuna dönüştü. Karanlığın içine, derin bir
güzellik uykusuna çekilirken hala umutsuz görünüyordu, zavallı çocuk.
Yağmur damlalarına karışan hıçkırıkları duyulmaya başladığı vakit,
gözden kaybolup gitmiş ve ardında, bir delinin bedeninde sıkışıp kalmış
kırık kalp parçaları bırakmıştı.

Pasın yaktığı ciğerleri hissizleşirken, kendini yenilenmiş hissetmeye
başlayan yaratık, kendinden uzaklaşan yol arkadaşının ardından, bir defa
daha dönüp pencereye baktı. Ernesto\'nun hangi yana ilerlediğini
biliyordu elbet; henüz bağımsız değildi. Lakin birkaç saniyeliğine de
olsa etrafında yükselen bina bileşenlerini izledi, sağanağa dönüşmüş
yağmurun altında.

Sessiz, hareketsiz. Tüm yaşam formları bir beklentinin içinde pusmuş,
bekliyorlar. Bu bir tuzak olamazdı. Ne Mangifos\'un varlığından
haberdardılar, ne de buraya kadar gelebileceğinden. Başka bir şey
dönüyordu şehrin başka noktalarında. Yağmurun işgalinden ve gök
gürültüsünün keskinliğinden anlaşılmıyordu ne olduğu. Oysa, yağmur
yağıyor olmasının da bir nedeni vardı: Yağmurun yağabiliyor olması,
başlı başına bir gariplikti.

"Asker bedenlerinde kıyıda köşede kalan bir şeyler olabilir. - Her
ihtimali değerlendir." dedi Mangifos, az önce olanlara değinmeden.

"İçlerinin boşaltıldığını zannediyordum."

"Kırıntıdan daha acı bir gerçek yok, Clementi."

Bir başka koridor, bir başka takviyesiz ölü insan evladı. Kimsenin,
kimse için yardıma koşmadığı bir ortamın garipliğini anlatması mümkün
görünmüyordu Clementi\'nin. Büyük olasılıkla, bu durumu düşünecek kadar
boşaltılmış bir aklı olmadığı içindi. Hala o canavar ile kavga
etmekteydi; hala bu canavarın nereden çıktığını anlamak için doğru
zamanı kollamaya çalışıyordu.

İçinde pusmuş her bedenin dışarı sarktığı odaların önünden yürürken,
artık koridorun camlarınan avluya bakmaktan çekinmiyordu. Hiç kimse ama
hiç kimse kendisine ateş açmayacaktı. Oysa kalp atışlarını dahi
duyabiliyordu, bu bina bileşkesinin bütününde pusmuş olan herkesin. Aynı
ritim; mükemmel senkronizasyon. Zombileşmiş hepsi. Sanki farklı
bedenlerde oluşuyor olmaları hiçbir şey ifade etmiyormuş gibi.

"Geriye bir yol kalacak." dedi Karyyt, camlardan birine dayanmış, bir
pençesiyle avluyu işaret ederken.

Mangifos\'tan aldığı yardımın, manipülasyon seviyesinden rehberlik
noktasına düşmüş olmasına anlam veremiyordu elbet. Lakin haklı olduğunu
biliyordu. Acil çıkış merdivenleri, bir üst kata çıkmasına
yaramayacaktı: Yıkıntı altında kalmışlardı. Fakat bilinçli, ama şans
eseri.

Cam kenarına adım atmasını engelleyen cesedin sırtına bastı ve yerden
biraz daha yüksekte durmanın etkisizliği ile birlikte avluya bir bakış
attı. Önce avlunun, üzerinde kırmızı, aşınmış bir levha bulunan
duvarının üzerinde bulunan, koridora çatı görevi gören ve bir basamağı
andıran çıkıntıyı gördü. Madem sol yanında kalan binaya giriş yapacak
bir yer arıyordu; Kısa kalan binanın çatısının bittiği noktadan giriş
yapabilir ve yüksek binanın çatısına çıkabilecek bir yöntem bulabilirdi.

"Şimdi hatırladın, değil mi?"

Ufak bir gölete dönüşmüş avlunun, betonarme manzarası ve şeffaflığına
şeffaflık katmaya devam eden kubbenin ardında kalan simsiyah yağmur
bulutları birleştiğinde, distopik bir görsellik yaratıyorlardı. Kırık
cam parçaları avlu zemininde yüzüyor, Clementi\'nin püskü postallarına
çarpıp dalganıyorlardı. Avluda bulunan kapalı şemsiyeler, masa ve
sandalyeleri yüzdürmeye yetecek kadar yağmamıştı henüz. Ancak uzunca bir
süre beklemiş olan bu insan eliyle yapılmış eşyaların tozları, artık
çamur halini almış ve üzerinde biriktikleri yüzeyleri ile
bütünleşmişlerdi.

Bir gök gürültüsünün ardından, gökyüzünü izleyen başını aşağı indirdi
yaratık. Mangifos\'un söylemlerine çöken sessizliği, Minei ile yaptığı
kavgadan yorgun düşmesine bağlıyordu. Bu sırada, halen ensesinde
hissedebildiği nefesi tatmin etmemek için sabırlı olmaya devam ediyordu.

"Evet. Hatırlıyorsun. Alessa ile burada, bu avluda karşılaşmıştın. -
Yine yağmur yağıyordu. Tıpkı şu anda hissedemediğin yağmur damlaları
gibi."

Kısa bir süreliğine de olsa zemin üzerinde yüzen cam kırıklarını izledi.
Sırılsıklam kalmışlığını hiçbir vakit yadırgamamıştı bugüne kadar. Hasta
olsa dahi, bir güzelliği vardı kapalı havanın. Burnu aksa, boğazı şişse
veya sadece kısa bir öksürük krizine yakalanmış olsa. En azından halen
nefes aldığını hatırlatırdı bu halleri. Eski halleri.

"Soğuğu hatırladın mı peki?"

Gözlerini yerden ayırıp levhaya dikti. İfade bulunmuyordu suratında.
Dolu bir aklın üzerine yapıştırılmış boş bir görüntüden ibaretti.
Hissizleşmekten korkmuyordu. Fakat kendine sorduğu sorunun cevabını
biliyordu.

"O kadar basit ki, fazlasıyla kompleks. Hiçbir nedeni yok ama güçsüz
bırakmayı iyi biliyor. Sanki hayallerini çalmak için gelmiş, başka
hayalleri önüne sunuyor."

Hayır, hatırlamıyordu. Açıklanmasına ihtiyaç duymamıştı dahi. Sadece
hatırlamıyordu. Basit bir anıdan ibaret değildi. Bir anı ile
bağdaştırabilmesi için hissedebilmesi gerekiyordu. O halde biriktirdiği
anılar için hangi çağrışımları kullanabilecekti ki? Mutlaka bir veya iki
duygu parçacığı bulunmalıydı buralarda bir yerlerde.

"Boşver." dedi ses;

"Boşver ve koşmaya başla. Koşmak isteyip istemediğini bilmiyor olsan
dahi sadece koş!"

Fakat o vakit anlamı kalmayacaktı, değil mi? Öyle düşünmüyor muydu,
Clementi? Öfkeli gözlerini, levhanın asılı olduğu duvara dikti ve
göletin içine düşen top mermilerine dönen kuvvetli adımlarla koşmaya
başladı bu kısa mesafeyi. Sağ postalı ile duvarda uzunca bir çatlak
bıraktı ve sol postalını, kollarının yöneldiği çıkıntının başladığı
betona dayayıp pençeleriyle çatının bittiği noktayı kavradı. Bu kadar
güç harcamasına gerek yoktu aslında ve bu durumun fazlasıyla
farkındaydı. Sadece kollarından aldığı güç ile kendini yukarı ittirdi ve
pek de uzun görünmeyen çatının üzerine konmayı başardı. Binaları
birbirine bağlayan bu geçidin sol yanına ilerlemesi gerekiyordu.
Avcılıktan fazlasına yarayamayacak olan yaşsız gözleri, bir açık
bulabilmek için pencereleri kontrol etti.

Sol yanında kalan bu bina artık daha uzun görünüyordu; tıpkı üzerine
konduğu bu kısa çatının kilometrelerce israf edilmiş bir yapıdan fazlası
olmaması gibi. Çatıdan iki kat yukarıda bir açık görmüştü bile. Bina
içinde harekete geçen gölgelerin, hiçbir kavga formasyonuna uymayacak
şekilde saklanmaya çalışmalarına dikkat etmek dahi istemiyordu. Bir
saniye dahi düşünmeden, içindeki çiğ hayvana devretmişti ayaklarının
temposunu. Koştukça uzaklaşan ikinci kat penceresine odaklanmış,
bitmeyen nefesinden parça parça ayıklanamayacak eforlar eşliğinde
imkansız yolun sonuna varmıştı. Atlayıp o yüksekliğe ulaşacak mesafeyi
iyi ayarlamış olması hiçbir şey ifade etmiyordu kendisine; İki defa
düşünmek büyük bir lüks idi, bir hayvan için.

Nerede kaybolduğunu bilemeyen Ernesto, bomboş koridorlarda,
çelişkilerden çelişki beğenmekten paniklemiş bir ilkel gibi ilerliyordu.
Bu yüzdendi ki, hiçbir şeyi tarif edemeyecek haldeydi. Hiçbir köşe,
hiçbir duvar, gençlik anıları yaratan bir kalorifer peteği dahi belli
belirsiz şekillerden ibaret görünüyordu. Kendini rahatlatabilmek ve
yaratığa boşluk sağlayıp da amacına ulaşabilmek için yalan söylemeye
çabaladı. En azından bir amacı bulunuyordu. Lakin, hangi yöne ilerliyor
olursa olsun, çatıya çıkan merdivenler ya yıkıntı altında kalmışlardı,
ya da ulaştıkları birkaç kat havaya uçurulmuş ve bu binaya girdiğinden
beri farklı yollardan ilerlemesine sebebiyet veren alt katlardaki
yıkıntılara neden olmuşlardı.

Gereksiz görüntünün bulandırılarak anıları sadeleştirme çabasının
sonucu, hayvanın doğru yolu bulmak için köleleştirdiği içgüdülerinin
etkisinde kalmış olacaktı ki, ana merdivenlerin hemen yanındaki büyük
kapıya odaklanmıştı dikkati. Yaratığın, kendisinden izin bekliyor
oluşuna bir anlam veremiyordu şimdi. Kalın derinin altındaki o
karanlıktan, gözlerinin önünde yükselen büyük ekrandan kapıyı izlerken
kıstı gözlerini ve izin verdiği gerçeğini empati ile paylaştı. Nasıl bu
noktaya vardığını anlayamamıştı Clementi, fakat senkronize hareket
ediyorlardı artık.

Pek zorlanmadan parçalayıp içinden geçtiği kapının ardında kalan dağınık
manzaraya şahit oldu, delirmeye yakınlığından yakınan yaratık. Üzerinde
türlü çeşitli belge bulunan uzun bir masa, salonun dar penceresine
açılan ufak kapısının yemen yanına konuşlandırılmıştı. Odanın diğer
yanlarına dağıtılmış irili ufaklı masalar ve kenarlarında destek
sağlayan tabure ve sandalyeler, yüzlerce farklı kitabı taşıma görevini
üstlenmişlerdi. Pet su şişeleri ve bazıları yırtık kağıt parçaları ile
kaplı zeminde, yer yer alkol şişeleri de kendilerine ayrılan çöplüğü
işgal ediyordu. Kırıp döktüğü kapının etrafa yayılan parçaları da
cabasıydı.

Sayfaların uçuşmasına neden olan rüzgar, hemen sağ köşesinde bulunan
büyük bir açıklıktan baskı yapıyordu kapalı yapıya. Burada nefes
alabilmek için tam karşısında bulunan pencereyi açmak dahi gerekmiyordu.
Muhtemelen kalıcı bir çözüm bulmak istemişlerdi, şehrin bu yüksek
noktasında hava akımından faydalanabilmek için. Bir vakitler balkonun
ucundan yükselen bayrak direği, binaya ne çarptıysa eğilmiş ve bir
şekilde sabit kalıp pruvanın ucunda bir direk gibi binanın kenarında
bayraksız dalgalanıyordu.

Çatıya çıkış yolunun bu olduğunu hemen anlamıştı Ernesto. Varacağı
noktada kendini neyin karşılayacağına dair fikirleri, yaratığın
iradesinden daha kuvvetli geliyordu, kafasının içine gömülmüş ilahi
tartıda. Yavaş yavaş sıyrılıp kurtulmaya başlıyordu kalın deri ve kana
susamış medeniyetten; yavaş yavaş ölü sinirlerden oluşan sisteminin,
yerli yerine oturabildiğini hissediyordu.

"Alessa\'yı korumak için hiçbir nedenim yok."

Bayrak direğine yönelirken kulaklarını teğet geçen bu sözlerin
kaynağından bir anlam çıkarabilmişti. Çatık kaşları, göz yuvalarını
rahatlatmak adına gevşemişlerdi. Hayatı boyunca düşüncelerine ve
hayallerine yaverlik yapmış müzik parçaları yeniden dalgalanmaya
başlamışlardı, yine kafasının içindeki cihazın kulaklarında.

"Alessa gibi obsesif insanlar, belirli konulara takılıp kaldıkları için
adım atamaz hale geliyorlar. Hem de her seferinde."

Saçlarını ne vakit kazıttığını kestirmek mümkün değildi, Alaik\'in.
Lakin kendi analizine gülerken suratında oluşan umutsuz ifadeye renk
katıyordu, bu yeni hali. Tertemiz bir masanın diğer yanında, bir
kitaplığın hemen önünde oturmuş, eski dostunu karşılamak için odadaki en
güzel yeri seçmiş, bekliyordu. Yaratığın suratına bakmıyordu ancak;
sadece masanın üzerindeki boşluğu izliyordu. Ağrıdan ölen gözleri,
rengin mor tonuna batıp çıkmış ve henüz ormanın derinliklerinde yorgun
düşmüştü.

"Belirli bir uğurda her şeyi feda edebilirler belki ama bir gerçek var
ki, Ernesto, onları izlerken kendinden bir parçayı yargılamaya
başlıyorsun istemsiz de olsa." dedi Alaik, kollarını masanın üzerine
koydu ve bakışları ile dikkatini yaratığa dikti;

"Kendini sorguluyorsun. - Neden bu uğurda ilerlediğini anlamaya
çalışıyorsun. Sonunda, kendi obsesyonlarının farkına varıp bu sancılı
işlemden geçiriyorsun kendini; eleştirdiğin şeyin ta kendisi olduğunu
görüyorsun."

"Askerleri sen geri çektin." dedi Ernesto, kendinden beklemediği bir
soğukkanlılık ile.

Alaik\'in cevabı, gözleri kapalı bir kısa sırıtıştan fazlası olmamıştı.
Fakat hemen ardından, önüne sunulan ciddiyet ile aynı frekansta olduğunu
kanıtlamak üzere, samimiyetten en uzak bakışlarıyla yaratığa geri dönüp
başıyla onayladı, eski dostunun ortaya attığı iddiayı.

"Neden?" diye sordu yaratık, kana susamış yanının kontrolsüz açlığını
dindirememiş olmanın verdiği rahatsızlık ile.

"Söylediklerimi dinlemek için bile bir nedenin kalmadı artık, değil mi?
Aslında hiçbir şey yaşamadın ama yaşamış olduğuna dair anıların seni
kontrol altında tutuyorlar. - Söylesene, Clementi, orada kaç kişi var?"

Bir zamanlar umursadığı arkadaşının soyadını söylerken takındığı
iğneleyici tonlama, aslında ne kadar ciddi bir pozisyonda, askıda
kaldığının açık göstergesi olmuştu. Bu adam, bir rahipti; kim bilir, ne
kadar uzun süredir ve kim bilir, ne kadar yapmacık ama bir o kadar da
gerçekçi bir yol arkadaşlığı ile.

"Unutmamaya çalış." diye seslendi Mangifos;

"Seni iteklediğim yöne fazla alışırsan; Sen, sen olmaktan çıkacaksın. Bu
yüzden hatırlamaya çalış."

Unela\'nın yokluğu, belli ki, bir farklılık yaratıyordu, Ernesto\'nun
psikolojik dengesinde. Bu yüzden bazı şeyleri duyamıyordu yaratık; bazı
önemli detayları, kendini ağlatacak kuvvette mühim noktaları
umursamadığı düşüncesiyle başbaşa kalmıştı. Ensesindeki nefesin
sıcaklığından kurtulup da anlamaya çalışmalıydı.

Alaik\'in sesini ilk duyduğu ana döndü. Neden bir çeşit güven duygusuyla
karşı karşıya kaldığını ve neden bunu hiç düşünmediğini hatırladı.

"Kimsin sen?" diye sordu Ernesto.

"Dostun değilim."

"Soruma cevap ver, rahip!"

Gülümsedi, Alaik. Elleriyle masadan destek alarak ayağa dikti bedenini
ve göğsünü dışarı çıkarıp o alttan alta öfkeli bakışlarıyla, üst rütbeli
birini selamlamaya hazırlanan bir asker gibi durdu.

"Alaik. Birlik, Elora, Dördüncü Tugay. Psikolojik Danışmanlık ve
Patlayıcı Uzmanlığı."

Ağzından dökülen her kelime, bir başka nefreti kusuyordu yaratığın
suratına. Ernesto için fazlasıyla anlamsız görünen bu açıklama, konuyla
ilgisi olan birileri için, bilinmesi gerekilenden fazla bilgi sunuyor
olabilirdi. Açıkçası, bir yanı, Psikolojik Danışmanlık gerçeğini komik
bulmuştu. Minei\'nin söyleyecekleri için nelerini vermezdi ki şimdi!

"Yeterli mi, yaratık? Alessa\'nın planlarını detaylı olarak sunmamı
ister misin? - Gerçi, kendisi, Lucian\'ın yapmakta olduklarını
izlemekten fazla bir haltın peşinde değil, uzunca bir vakittir."

"Bu kadar rahatsız olmana rağmen hala onun karakterine hizmet ediyor
olman biraz garip değil mi, rahip?"

"Sen, kesinlikle, Ernesto değilsin." diye çıkıştı Alaik, masanın yanına
geçip yaratığa bir adım daha yaklaşarak;

"Önce bu duruma hiç ama hiç inanmak istemedim, biliyor musun? Seni çok
uzun süredir tanıdığım için hem de."

"Nereden geldiklerini biliyorsun. Ne zaman geldiklerini de."

Karanlıktan yükselmeye başlayan sesi duyan yaratık, var olmayan
kulaklarını dikleştirdi ve bütün dikkatini, aslında düşmanı olduğunu
zaten belirtmiş olan rahip üzerinde topladı.

"Hayır, sen başka birisisin; başka bir şeysin. Bu gerçek hiçbir vakit
değişmedi, yaratık. Mangifos\'un, seni kontrol altına alabileceği
düşüncesine hiç kapılmamıştım ama kapalı kutusunda bir fare olmaya o
kadar meraklıydın ki; ne kadar güçsüz düşebileceğini tahmin etmem
imkansızdı."

"Senin derdin Alessa veya Lucian değil, değil mi?"

Pençesini yumruk yapmış olan yaratık, herhangi bir anda, herhangi bir
hamlenin beklentisi içinde sürüklenip gitmişti dahi. Kulağından
fısıldayan mantık, bir zamanların öfke kontrolsüzlüğü iken, o an için
önemli bir kaygı kaynağı halini almıştı.

"Biz, hiçbir zaman, çocukluk arkadaşı olmadık, değil mi, Alaik?"

"Yaşadığımı düşündüğüm hiçbir şey aslında yaşanmadı, değil mi, Alaik?"

Yükselen ses tonu, cevap arayışı olmayan bir adamın; Kaybedecek hiçbir
şeyi kalmamış bir canlının son çırpınışlarına işaret ediyordu. Rahip, bu
durumun farkındaydı. Bu nedenle geriye bir adet soru kalmıştı zaten;

"Neden askerlerini geri çektin?"

"Emin ol, bilmediğin bir halt değil." dedi Alaik, düşünceli bakışlarını
yere indirmiş, nereden başladığı ve nereye gittiği arasında bir yerlere
sıkışmış çürüyordu;

"Alessa, her birimiz gibi, harcanmaya müsait. Önemli olan, ortak
düşmanın düşmesi; hayatta kalmamız değil. Bu yüzden umursamayız, bu
yüzden sevmeyiz, bu yüzden harcar ve harcanırız."

"Kara El." dedi Mangifos.

"Kara El." diye tekrarladı Ernesto;

"Sen ve senin karşısında durduğunu iddia ettiğin her halt; Ulaştığınız
ve ulaşacağınız her sonuç aynı değil mi, rahip?"

Beklenmedik bu çıkış, rahibin merakında tatlı bir kaşıntı yaratmıştı
bile. Anlayabildiği üzere, bir hayvan ile düşünebilen bir canavar
arasında sıkışıp kalmış bir esir yükseliyordu karşısında. Dinlemeye
devam etti.

"Bir çıkar uğruna, inandığınız bütün değerleri satmaya çalışmıyor
musunuz?"

Faltaşı gibi açılmış, delice bakan gözleri ve kahkaha savurmaya
hazırlanan mimikleri ile ağzı, rahibin konuya nasıl yaklaşmakta olduğuna
dair güzel bir açıklamada bulunuyordu. Çok geçmeden, kendini tutamayıp
içinde kalan kahkahayı bastı ve yankılanmak üzere, bomboş şehrin
sokaklarına bıraktı yüksek çıkan sesi. Bir an için uykusuzluktan
hayallere dalmış olduğunu düşünmüş olması da tuz ve biber katmıştı, bu
istemsiz kasılmasına.

"Ne fark eder, Karyyt?" diye bağırdı, Alaik;

"Sen, bu hayatından önce ne halt ettiğini zannediyordun ki, ha? Gelişi
güzel bir çıkar ve bolca risk uğruna öz kardeşlerini boş bir savaşa
sokmadın mı? Hem de iki defa! Sadece egonu okşamak için; sadece o hisse
bağımlı olduğun için!"

Hayvanın bedeninde bir bilinç olarak varlığını sürdüren yaratık, o kadar
iyi anımsıyordu ki bu suçluluk duygusunu, cevap vermek yerine dik
bakışlarıyla meydan okumakla yetindi. Mangifos\'u da, Unela\'yı da
unutmuş görünüyordu şimdilik. İlk defa, esaretin ardında kendinden bir
parça bulabilmişti galiba. Öfkelenmeye hakkı olmadığı gerçeği bir
piyangoya dönüşmüştü, pislik denizinin diplerinden yükselen bir parlak
obje gibi.

"Buraya gelip bana ders vermeye çalışmanı anlayışla karşılayabilirim ama
bu hikaye, ne seninle ilgili, ne de benimle. Senin varlığının tek
nedeni, o keş zulası ve benim varlığımın tek kanıtı, duyduğum öfke."

Sağ elini kaldırıp, ardında kalan kitaplığa paralel bir konuma getirdi
rahip. Kitaplığın dibinden yükselen bir savaş çekici, masanın üzerinde
takla atarak, rahibin parmakları arasındaki yerini aldı ve kendini
kavrayan el ile birlikte yer çekimine karşı koyuşuna bir son verdi.
İşlemesiz, düz hatlara sahip ve herhangi bir özelliği bulunuyormuş gibi
görünmeyen savaş çekicini aşağı indiren rahip, gözlerini bir an olsun
bile yaratıktan ayırmadan omurgasını düzeltti. İki yana eğdiği boynundan
çıkan minik patlama sesleri eşliğinde, hayatının en hazır hali olmasa
da, beklemeye başladı.

"Bunun Alessa ile bir ilgisi yok. Hiçbir vakit de olmadı. Burada
geçirdiğim zaman zarfında anladım ki; Mangifos, kendi yarattığı
karakterden daha akıllıca davranmış. Hatta hepimizi, hem de her birimizi
aldatmayı iyi başarmış! Fakat hepiniz, siz aptallar, elde ettiğiniz her
şeyi riske atmaya bağımlısınız!"

Yavaşça kaldırdı çekici ve sol eliyle sapını kavradıktan sonra derin bir
nefes aldı. Bu sırada, hiçbir hareketlenme göremediği eski dostunun
basit bir yumruk sıkışının, ne kadar acemice bir hafife alma durumu
olduğunu düşünüyordu bir yanı. Hala bir asker gibi hissediyordu kendini
ve bu durum, Alaik\'in delirmesi için yeterli bir sebep oluşturuyordu
kendince; deli ediyordu, iyice yorgun düşmüş olan bünyesini.

"Hepimizin birer görevi var, Mangifos. Onları yerine getirdiğimiz kadar
hayattayız; Duygularımızı onlarla bütünleştirdikçe gerçekliğimizi
koruyabiliyoruz."

"Ne açıdan baktığınla ilgilenmiyorum. Sadece sen ve silahın varsınız."

Karanlık olmaktan uzak kalmış bu odanın içinde dahi bir gölge bulmuş
olan Mangifos, bütün şaşkınlığıyla Ernesto\'nun soğukkanlılığına
şahitlik etmekteydi. Bilincinden geriye ne kaldıysa derinliklerinde,
Minei\'nin söylediği, gerçekleştirdiği ve geçmişinden kalan her şey
dönüp dolaşıyordu. Zavallı kadının ne anlatmaya çalıştığı ile tanık
olduğu bu durum arasında bir bağlantı kurmaya çabalıyordu kendince.

Bir an için uzaklaştırdı dikkatini, gerçekleşmek üzere olanlardan ve
binanın açık yarasından dışarı baktı.Karanlık köşesinden uzaklaşırken,
zaman, odada bulunan herkes için yok olup gitmişti. Unela\'nın
suskunluğu ile birlikte, pençeleri arasından iplerini kavradığı bu
yaratığa nasıl bir işkence etmiş olduğunu sorgulamaya başlamış gibi
hissediyordu kendini. Zira, düşünceli hali, bolca günahın anısını da
beraberinde getirmişti. Hep suçlayacak birileri vardı oysa ki.

"Fazla uzatma." dedi.

Yarığın kenarında dikilmiş, pençelerini ardında birleştirmiş izliyordu,
imparatorun yarattığı devasa boşluğu.

"Birlikte daha fazla zaman geçirirsek delirmeye başlayacağız. Anılar,
yavaş yavaş gün yüzüne çıkacak ve o istemsizce kurduğun okyanus
fantezisi, tertemiz bir koya dönüşecek."

Dalgın bakışları, şefkat dolu mimikleri ile bütünleşmiş, öfkeli
yaratıktan geriye hiçbir şey bırakmamıştı. Bir zamanlar kendine baba
diye seslenen bir ince sesin hayaline ne kadar uzak kaldığı düşüncesi,
kendisini yiyip bitirmek için yeterli bir sebep ortaya koyuyordu.

Ernesto\'ya bulaşmamalıydı bu. Ernesto, kendi doğasının esiri
olmamalıydı. Lucian, zaferle doğrulup da deli hükümdara ettiği
işkencenin mimarı halini almamalıydı. Bu işin sonu, Viktor\'un ayakları
altında ezilmiş bir bütün bilincin yok oluşuna varmamalıydı. Birinin,
diğerinden hiçbir farkı yoktu zira.

"Ne demek istediğimi biliyorsun; ne düşündüğümü ve neyi tarttığımı."
diye seslendi, zamanın içine sıkışmış yaratığın bilincine;

"Bir daha bana ihtiyacın olmadığı bir vakit karşına çıkmaya niyetim yok.
Kontrol senin, hayat senin seçimler senin."

"Hatalı olan sensin, Mangifos!" diye bağırdı Alaik;

"Hatalı olan, sen ve senin gibi düşünerek yozlaşmışların karşısında
boyun eğen zavallılar!"

Bütünlüğünü kaybetmiş zaman zarfları, Ernesto için hiçbir şey ifade
etmiyordu artık. Sürekli değişen ruh halinin sebeplerini düşünmeye
harcadığı vakit, o kadar büyük bir zaman kaybı gibi görünüyordu ki; bu
lükse bir daha asla sahip olamayacağının düşüncesi, kendisini deli
etmeye başlamıştı. Bu yüzden, canavar, eşi benzeri görülmeyen bir
gerginlik ile huzursuzdu.

"Benim adım\..." diye söylendi yaratık;

"Clementi."

Sol yanından esen keskin bir rüzgar, bir patlamaya maruz kalmış gibi
sarsıp sürüklemişti bedenini. İlk hamleyi yapan Alaik için bekleme
süresinin dolduğunun göstergesiydi bu ani hareketlenme. İstemsizce
kafasına kalkan ettiği pençeleri ve kolları, oluşması gereken
yarıklardan nasibini alan tek yerleri olmuştu.

Fakat kendini toparlamasına neden olacak bir etken değildi bu durum.
Hemencecik koşmaya başladı, çekicine ivme kazandırmak için hazırlanan
rahibin üzerine. Başının yine sol yanını hedef alan kütleyi, mükemmel
bir refleks ile savuşturarak eğilen yaratık, zaman tanımamak için sağ
pençesini, eski dostunun karnında bir yarık açmak üzere savurmuştu.
Ancak bu rahibin, diğerlerinden kıdemli olmasının nedenleri arasında
stratejik zekasının gelişmiş olmasının yanı sıra, iyi dövüşmek için
doğmuş olması da bulunuyordu.

Savurup da ıskaladığı çekicinin yarattığı momentumu iyi kullanarak,
masanın üzerine basacak şekilde bedenini ivmelendirmiş ve bu sırada
yaratığın çenesine oturaklı bir tekme indirmeyi başarmıştı. Masanın
üzerinde dengesini sağlayabildikten sonra, aldığı darbe ile birkaç adım
geri çekilmek zorunda kalmış olan eski dostunun zayıf anını yakaladı.
Çekicini sol yanında yükseltip, bütün kuvveti ve ağırlığıyla, yaratığın
sağ yanına, eşdeğer kalıplarda başka bir canlıyı kolayca öldürebilecek
bir darbe indirdi ve odanın diğer yanına fırlattı bedeni.

Meydan okuyan heybeti ile hazır bir vaziyette yaratığı düşürdüğü noktaya
dikti dikkatini;

"Ernesto Clementi bir yalan! Hiçbir zaman var olmadı! Sen, kaybolmuş bir
silüetten fazlası değilsin! Seni kontrol eden o manyakla birlikte yok
olup gitmekten fazlasını hak etmiyorsun!"

Şaşırtıcı bir biçimde herhangi bir yığına veya tahta bir yapıya denk
gelmemiş, ancak üzerine düştüğü mermerde derin çatlaklara neden olmuş
yaratık yavaşça kaldırırken kendini, tek kelime dahi etmeye niyeti
yoktu. Karşılık verdikçe öfkesine yenik düşecek ve kontrolünü kaybedip
bu rahibi öldürmeye bir adım daha yaklaşacaktı. Zaten gidip gelen
kişiliği ve yavaş yavaş anlamını yitirmeye başlamış aşırı değişken
duyguları, fazlasıyla zor bir zaman yaşatmıştı kendisine.

Hayır; Alessa\'ya bu kadar yakınlaşmışken kendini kaybetmeyi göze
alamazdı. Üstelik, eski bir dostunun, kendisine biraz sonra okkalı
ölçümlere layık bir darbe indirmek üzere deli gibi koşan bu rahip olduğu
gerçeği ile yüzyüze kalmışken. Bir de şaşıramıyor olmanın soğukluğuyla
derin tartışmalara dalıp gitmekten bu kadar korkuyorken. Hayır,
Mangifos\'un haklı olduğunu biliyordu ve Mangifos\'un, Minei\'nin bakış
açısından şüphe etmiş olmasının ne kadar aptalca olduğunu da!

Ani bir hareketle, sol pençesini, üzerine hızla yaklaşan çekicin bir
ucundan geçirdi ve boşta kalan pençesiyle çekici sapından yakalayıp,
rahibe zaman tanımadan, eski dostunu etrafında döndürüp geldiği yöne
fırlattı.

"*Pas.*"

Pençesinin ucunda, kalıntıya dönüşmüş olan çekici bir kenara silkeledi
ve burnunda tütken kokuyu umursamamak için zorladı kendini. Tecrübe
ettiği kızıl tonlarındaki dünyanın zaten çürümüş olduğunu varsaymak,
rahatlatıyordu ruhunu. Lakin yaşamakta olduğu anın gerçekleri hakkında
hiçbir değişikliğe sebep olmuyordu. Bu sebeple odaklanıp bekledi,
herhangi bir tepkiyi.

Oysa rahip, ağırlığını yukarı çekip ayağa kalkmanın derdine düşmüş,
ancak kısa sürede kendini toparlayabilmişti. Pek zorlu bir düşmanmış
gibi görünmüyordu, bu yaratık. En azından şimdilik; ta ki, canavarın
gözlerinde bir parça tanıdık görene dek.

"Doğruyu söyle, Alaik." dedi yaratık;

"Bu kişisel, değil mi?"

Kafasını iki yana sallayan rahibin yüz hatları, merhametsizliğin bir
başka seviyesinden buseler kopup getirmişti. Her şeyin çok hızlı
değişebildiği bir dünyanın tek açıklaması var olabilirdi: Bu insanların
yalnız bırakılmış ve delirmeye başlamış olmalarıydı. Başka insanların
duygusal stabilite bekledikleri bir noktada, aslında en korkunç
kabuslarından çıkagelen bir dizi yaşam standardının içinde boğulup
gitmişlerdi.

Kim bilir Beren nasıldı; ya Marcus! Merfr\'ü düşünmemişti dahi. Bir
vakitler tanıdığı herkesin sonu, Alaik gibi olmuş olamazdı herhalde.
Oysa Tara ve Vladmir\'i o kadar tanımamıştı bile. Hatta onları bir çeşit
düşman olarak dahi görmüştü, geçmişte, ufak zaman dilimlerine sıkışıp
kalmışken.

"Hayır." dedi Alaik;

"Bu konuşma gerçekleşmeyecek." diye de ekledi.

Sanki başlı başına düşünceleri değiştirebilecek bir dizi beklentinin
açığa çıkmasını engellemek zorundaymış gibi görünüyordu. Rengini
hatırlayamadığı gözbebekleri kaybolmuş, üzerine hızlı adımlar atmaya
başlayan rahibin, stratejik çıkar yolu güden herhangi bir amacı
bulunduğunu zannetmiyordu.

Bembeyaz gözlerden, ışığı emen bir yokluk yayılmaya devam ettikçe,
çevresinde bir alanın daraldığını ve ses dalgalarının huzursuzlaştığını
hissedebiliyordu. Sıkışıp kalacak, ezilip gidecekti. Lakin karşı
koyabilecek kadar iradi davranışlar sergileyebilirdi hala. Tek ihtiyacı
olan şey, var olup bitenin varlığını değil ama oluşum biçimini reddetmek
ve delice hükmetmeye çabalamaktı.

Gözlerini, -bir an olsun- kendisine doğru ilerlemeye devam eden rahibin
bomboş göz yuvalarından ayırmadan reddetti, karşısındakinin iradesini.
Sadece çekim alanının, gezegenin tetiklediği kanunların değil, açıkça
tehdit oluşturan bu bilinçli enerjinin kontrol becerisinin de varlığını
reddediyordu.

Neyin, bizleri güçlü kıldığını anlamıştı artık. Bir vaktiler sürekli
tekrarlanmış, alışkanlık halini almış olan duygu parçacıkları, gün
yüzüne çıkmaya başlamış ve Mangifos ile Minei\'nin işaret ettiği
tehlikeli yapıya denk gelmişti bile. Refleks halini almış olan her şeye
ulaşabiliyordu, anlayamıyor olduğu gerçeğini bir kenara bırakabilecek
kadar mert olabilseydi. Ancak hiçbir kuvvet, bu kadar kolay elde
edilebilecek kadar işi kolaylaştırma amaçlı kompleks tabakalara sahip
değildi.

Evren de, kanunları da gayet basitti.

Önce, devamlı olarak ödünç bedenine baskı yapmakta olan ve şiddetini
arttıran alanı sessiz ve sakince yok etti. Sonra, çoktan yakınına gelmiş
ve büyük bir öfke patlaması ile bağırmakta olan eski dostunu boğazından
kavrayıp yere yapıştırmıştı.

Avının yanına çöken yaratık, gözlerine ve sadece gözlerine değil, içine
sıkıştığı bu bedenin ötesine dik ve tehditkar bakışlarından ödün
vermeyen adamı izledi, bir süre. Ne pençesini, boğazından ayırdı; ne de
diğer pençesini, doğramaya hazır halinden.

Bundan aylar önce, birbirine hırlaşan iki köpekten farksızdılar. Aylar
sonra, pek farklı bir tablo çizmiyorlardı, ancak çevre faktörlerinde
gözle görülür bir değişim bulunuyordu. Çevre faktörleri o kadar
gereksizdi ki; uzunca bir süre, kişiliğin büyük bir bölümünün oluşumunda
etkili olduklarını zannediyordu ilkeller. Lakin Ernesto, bu durumun
yanlışlığını herkesten iyi bilebilmekteydi; Bu ödünç bedenin
derinliklerinden çırpınmaya yüz tutmuş iken. Asıl olan gömülü olarak
taşıdığımız, buzdağının görünmeyen kısmıydı.

Dışa dönük olmayan, karanlık bir yan. Dış dünyanın göremeyeceği ve iç
dünyamızın asla kabullenmeyeceği. Muhtemelen bilim dallarından
birkaçının safsatalığını açığa çıkarıp birkaç bin boşa harcanmış hayatı
yok edebilecek bir gerçek. - Bilinçli olarak kabullenilmeyen.

Ernesto biliyordu. Biraz bile değişim geçirmemiş bakışların, mimiklerin,
suratın altında yatan sorunun temelini görebiliyordu. Bir parça dahi
kanına ihtiyacı yoktu bu adamın. Geçmişinden bir parçasını dahi görmek
istemiyordu. İhtiyacı olmayan bir zaman kaybına sebebiyet vermişti,
yavaş yavaş metalaşan rahip.

Boşta kalan sağ pençesini, rahibin sağ yanında yere geçirdi.
Gözlerindeki öfkenin anlaşılmasını istiyordu. Özellikle, asıl hangi
karakterden nefret ettiğinin. Gerekli mesajı verebildiğini anlamak için,
tehditkar bakışlarda minik, minnacık bir yumuşama görebilmesi yeterli
olmuştu. Belki bir saniye kadar sürmüş, belki rahibin sinir sistemi
istemsizlikle derin bir bağ kurmuştu. Lakin riski alacaktı.

Yere geçirdiği pençesini, hızlıca rahibe doğru çekti. Rahibin bedenine
zarar vermeden ve gözlerini, gözlerinden ayırmadan, adamın vücudunu,
kattaki derin yaraya ittirdi. Bir an olsun istifini bozmayan rahip,
usulca yarıktan aşağı, bu yüksek binanın bilinmeyen ama ölümcül bir
katından düştü.

Ayağa kalkan Ernesto, eski dostunun düştüğü açıklığı izlerken buldu
kendini. Bayrak direğinin, bir sonraki mesafeyi atlayabilmek için
yeterli genişliğe sahip olduğunu düşünüyordu. Biraz önce olup bitenleri
unutması uzun sürmeyecekti. Anlaşılan, kimseyi hasat etmemişti.

Bu yükselikten, bütün yol boyunca ilerliyormuş sanrısı yaratan uzun
çatının, dört yol ağzına bakan yanından yükselen bir pençe, yaratığın
sessiz olmaya çalışmadığını bağıra bağıra anlatırcasına delip geçmişti
betonu. Bir hamlede kendini yukarı fırlattı ve ayakları yere basar
basmaz çatının her detayına göz gezdirmeye başladı. Hedefini çoktan
saptamıştı. Ancak o kadar az güveni vardı ki her şeye, özellikle de
duygularına, kontrol etmek zorunda hissediyordu. Çatmak için çabalayan
kaşlarıyla birlikte sakin adımlarla yürümeye başladı, gözlerini
hedefinden ayırmadan. En azından, hissetmek istediği şey bu sakinlik
idi.

Sağ yanını gördüğü, uçurumun kenarında bekleyen kara silüete doğru
attığı her bir adım, içindeki canavarın biraz daha kudurmasına,
kontrolünün biraz daha zorlaşmasına neden oluyordu. Orada bulunduğunu
bilip bilmemesini umursamıyordu dahi bu yanı. Surat ifadesinden,
bakışlarından, hatta hislerinden bile bağımsız yürüyordu Clementi. Bu
durumun farkına varması gerekiyordu, bu yüzden. Umursaması lazımdı.
Sinir sistemine mesaj yollamak için hızlıca salladı kafasını ve uyandığı
vakit eğik, saldırıya hazır bulduğu bedenini dikleştirip varlığını
hissettirmekten bahsetti kendine, kendi içinden.

Çok geçmeden, kapkara gözler, Ernesto\'nun üzerine dikilmişlerdi. Genç
kadının üzerindeki siyaha çalan, koyu lacivert, oldukça yıpranmış
kabanın kapüşonu arasından akıp giden sarı saçlar, gözlerin ardındaki
deliğin açlığını dindirecek ışığı sağlamıyorlardı. Yahut sömürülmüş
olmanın verdiği soluk rengin, hayattan yoksun görüntüsüne kurban
gitmişlerdi. Üzerinde herhangi bir silah bulunuyor gibi görünmüyordu.
Kabanın altında, diğer askerlerin üzerinde gördüğü standart üniformaya
ait pantolon görünüyordu sadece. Havanın esip esmediğinden emin olamayan
yaratık, içinde bulundukları bölgenin sıcaklığından bihaberdi.

"Kaçmak için yeterince vaktiniz vardı." diye direkt konuya daldı
Ernesto, oldukça ruhsuz bir tonla.

"Bu dünyadaki bütün dertlerin kesiştiği yerde senin kabrin yatmıyor."
dedi genç kadın, gözlerini yeniden ufka çevirirken;

"Öngörülemez bir kürtaj hatasından fazlası değilsin. Çıktığın deliğe
dön."

Üzüntüye izin vermeyen bedeni, bir adım daha ileri yollamıştı
Ernesto\'yu ve taşıdığı onca anıyı. Geri dönmek için katetmemişlerdi bu
kısa ama gereğinden uzun yolu. Alessa\'nın gözlerini dinlendirdiği yöne
çevirdi kafasını. Yavaş ama oturaklı adımlarla yaklaşırken, bir yandan
da hafifçe sırıtıyordu.

"Bunca insanı harcamaya değmiş gibi görünmüyor manzara."

Yumruğunu sıktı genç kadın. Göz kapakları, ölü bir bedenin
gereksinimlerini karşılayacak kadar sabitti. Sağ eli saydığı haine ne
olmuş olabileceğini merak etmişti bir yanı. Kısa zamanda bu salakça
düşünceden uzaklaştırdı kendini.

"Lucian, her zamanki gibi, bir adım önde götürüyor yarışı. Hatta
kaybetmeye yüz tutmuş görünerek dalga geçiyor. - Ve sen sadece
izliyorsun."

Farkındaydı, eskiden umursadığı bu insan müsveddesinin ne halt yemek
için burada bulunduğunun ve bu işin nerede biteceğinin. Nefret ettiği
adamın bir parçasını izliyor, diğer parçasının köpeği ettiği zavallıyı
dinliyordu. - Sahi, neden dinliyordu?

"Yıllar evvel, o kapı eşiğinde, kaderine terk ettiğim ufak kız çocuğu
gibi." dedi yaratık, yaklaşmaktan vazgeçmiş ve genç kadına odaklanmış;

"Annesinin cesedine boş boş bakıyor, gıkı çıkmadan. Sadece, öylece
izliyor ama aklından bir şeyler geçtiğini anlayabiliyorsun.
Hissedebildiğini; etrafında kopan yaygaranın ve yokluğa gömülmekte olan
bir medeniyetin farkında olduğunu çok iyi okuyabiliyorsun suratından."

Bütün bedeniyle yaratığın bulunduğu yere dönmüştü artık. Ağlamaklı
gözlerinden nefret akıyordu. Ne bir insan, ne bir ifrit, ne bir hasat
makinesi. Karşısında koca bir hiç görüyordu, yürüyen ve cinayet
işleyebilen. Hatta kendisiyle kişisel bir problemi olduğunu bildiği
kocaman bir hiçlik. Bir sürü hayatın bileşkesi olmuş, patlamamak için
zoraki ayakta duran bir balon.

"Fakat kestiremiyorsun, Alessa. Bir yavrucağın nasıl yetişeceğini, ne
düşleyeceğini ve nasıl hayata tutunacağını tahmin edemiyorsun."

Yaratığın bakışlarındaki merhamet taklidi, genç kadının daha da
öfkelenmesine neden oluyordu. Sanki bir suç işlemiş gibi, sanki savaşı
başlatan kendisiymiş gibi. Sanki affedilmeye ihtiyacı varmış gibi.
Yaratığa kodlanmış tarih, bunca yolu aşıp da kendinden nefret ediyor
olmayacaktı elbet. Ernesto\'ya anlatmış olmalıydılar, olup bitenler ile
haksız ve haklıyı.

"Hangi sınırı geçtiğine dikkat et, hasa-"

"Yoksa ne yaparsın, Alessa? İkinci defa harcayabilir misin beni?"

Rüzgarsız, bayat havanın cansız bıraktığı sarı saçlarının parlatamadığı
yüz hatlarında oluşan ani donma, zaten bildiği bir şeyin tekrarlanması
akabinde yerini bulmamıştı. Yaratığın gerçekten intikam peşinde
koşabilecek kadar kendinde olduğunu öğrenmesi ardından şaşkınlığını dışa
vurması gerekmişti.

Çabucak toparladı yüzünden düşen parçaları. Kollarını karnı üzerinde
birleştirip kavradı bedenini ve boynunu dik tutup gözlerini yeniden ufka
çevirdi;

"*Sistemler, insan paranoyasının inşa ettiği yapay birer kompleksdir.*"

"Kendini avutmaya çalışma, Alessa." diye lafa girdi Ernesto, birkaç adım
ileri atıp da hala umursadığı gerçeğini bir kenara bırakamadığını fark
ederek;

"Birbirimizi kollayıp da bir çaba sarfedebilirdik. Bu halt hiç
gerçekleşmeden, bir şekilde önlem alabilirdik. - Fakat, bunu istemedin,
değil mi?"

Düşmanlığını hangi notada bıraktığını çabucak kavramıştı yaratık. Biraz
önce, Alessa dışında hiçbir şey görmediğine yemin edebilirdi.
Ensesindeki nefesle arasına girmesine izin vermişti, bu kendi duyguları
çevresinde evrenin dönmesi için çaba harcayan zavallının.

"Fakat, bu insanlar senin umrunda değiller, değil mi?" diye yineledi
Ernesto.

"Birileri, bu insan köpeklerini kullanmadığı zaman, kendi kendilerini
hasat ediyorlar, Ernesto; Bizler, hepimiz, deliyiz! Onların genetik
materyallerini taşıyoruz! Bizi evrenin dört bir yanına dağıtıp başı boş
bırakan atalarımızdan hiçbir farkımız yok!"

"Öğrendiklerini tekrarlıyorsun, Alessa; sana öğretilenler ile
yaşadıkların arasında kurduğun bağlara tutunuyorsun hala."

Meydan okuyan yaratık, pençelerinden yumruk yaratmış, ufuktan kopardığı
öfkeli gözlerin kendine diklenişlerini hayranlıkla izliyordu. Genç
kadının kollarının, bedeninden ayrılıp da kavga etmeye hazırlandıklarını
çok geç farketmişti. Alessa\'nın, canavar ile arasına girmesine yeniden
izin verebilecek lükse sahip değildi. Bu yüzden biraz daha dikkatli
adımlar atmalı ve kontrolünü kaybetmemeliydi.

"Yeterince cürretkar davrandın, yaratık. Son defa uyarıyorum: Çıktığın
deliğe dön ve bir daha şafak görmeye yeltenme!"

"*Blöf\...*"

Kendine verdiği sözleri kaybetme korkusuyla yüzyüze kalan yaratık için
yapılabilecek pek bir şey kalmamıştı artık. Uzunca bir yolun sonunda,
sadece kulağına fısıldananları dinliyor, kim olduğunu hatırlamak için
gerçekten çaba harcıyordu. Bir anlığına da olsa, tüm hatıra ve
kişiliklere hakim görünse de, fazlasıyla kayıptı.

"*Pas\...*"

Pas kokusu hiçbir vakit geçmemişti. Gezegenin kızıllığı, halen kudretli
rengini koruyordu. Hala çok ağırdı hava. Hiç mi değişmemişti acaba bu
noktaya gelene kadar, bu durum? Hiç mi bu kokudan kurtulamamıştı
Ernesto? Alessa gibi bir geçmiş, karşısında dikilmiş kendisini izlerken
nasıl olurda sadece zamanı durdurabildiği bir kafa halinde sıkışıp
kalmış olabilirdi? Hiçbir binanın ne şekli, ne rengi, ne varlığı netlik
kazanamıyordu; ne temiz havayı koklayabiliyor, ne bir zamanlar aşık
olduğu saçların kokusunu hatırlayabiliyordu, sadece ve sadece kırmızı
rengin zehirleyici etkisi altındaydı.

Mangifos haklıydı. Ne kadar uzun süre birlikte zaman geçirirlerse, o
kadar çabuk delireceklerdi. Zira bu zavallı beden, daha fazlasını kabul
edemeyecekti, daha fazla anıyı işleyemeyecekti. Anlayabiliyordu artık,
Ernesto. Unutması ve unutmaması gerektiğine kendini inandırdığı her
şeyin, değersiz birer veriden fazlası olmadığını görebiliyordu.

Yavaşça, bir anlığına içine tıkanıp kaldığı dünyadan sıyrıldı ve genç
kadının \'son uyarısını\' hatırladı.

"Dönebileceğim bir çatı yok artık. Yahut sarılabileceğim bir annem."
diye girdi lafa, yumruklarını yumuşatmış ve biraz olsun sakinleşebilmiş,
meydan okumayan bir tonda. Fakat bir anda sadece kıstı gözlerini ve
yumruklara yeniden izin verdi;

"Sadece bildiğin şeyleri öğrenmem gerekiyor. Gerçekten hissedip
hissetmediğini bilmek zorundayım. Bir şekilde Lucian\'a ulaşmak için
ölüyorum; bir şekilde pençelerimi boğazına geçirebilmek için. - Ama önce
bilmem gerekiyor; sadece öğrenmek zorundayım, sakladığın her şeyi."

Aldığı dürüst cevaba öfkelenemeyen Alessa\'nın dudaklarının sol
kenarında beliren ufak bir gülümseme, yaratık için yeterli bir cevap
oluşturamayacaktı, biliyordu. Bir an için birkaç güzel anıyı hatırlamak
istediyse de başarılı olamadı. Hiçbir şey söylemek, bir şeyler anlatmak
zorunda değildi. Bu kadar konuşmuş olması bile koca bir açık gibi
görünüyordu kendisine. Önce yere, Ernesto\'nun ayaklarının dibine baktı,
kendi içinde bir yerlerde saklanmaya çalışan küçük kız. Ardından
hiddetli bakışlarını antikaya dikti.

Ernesto\'nun sağ yanında oluşan kuvvetli patlama, yaratığı gafil avlamış
ama Alessa için, hiç de fena görünmeyen bir fırsat yaratmıştı. Yaratığın
bedeninin savrulmasıyla birlikte, hemen önünde bulunan kısa havalandırma
bacasının üzerine sol ayağıyla yüklenip, yine yaratığın savrulduğu yana
ama yaratığın boynuna denk gelebilecek şekilde fırlattı kendini, genç
kadın. Sol avcunun içinde parlayan keskin obje, bolca kan dökebilmek
için havayı delip geçiyordu.

Ernesto\'nun bedeninin yeterince dolu olması, etrafındaki pek çok
engelin farkına varamaması anlamına geliyordu ve savrulmanın etkisiyle
üzerine düştüğü bir diğer havalandırma bacasının ne olduğunu
kestiremiyordu. Lakin boğazına, sağ yanından saplanan ve bir defa ile
yetinmeyen bencil hançerin ne olduğunu görebiliyordu. İkinci saplanışın
yarattığı ısırık parçasını hissettikten sonra, üçüncü hamlenin ne
olacağını çabucak kestirip gardını almayı başaran yaratık, üzerine gelen
hançer darbesini engelleyip nefret dolu genç kadının suratını hedef alan
birkaç yumruk sallayıp, Alessa\'nın üzerine çullanmak istedi. Ancak
kendisinden daha çevik ve hızlı bir beden ile kavga ettiği gerçeği ile
başbaşa kalmıştı. Zira her yumruk sallayışında, vücuduna saplanan bir
başka iğnenin can sıkıntısını çekiyordu.

Çok geçmeden, yaratığı gafil avladığının bilincinde olan Alessa,
antikayı boğazından tuttuğu gibi, ardında kalan havalandırma borularının
üzerine fırlattı. Yeterince oyun oynadıklarını düşünüyordu ve aslında
bir defa daha şaşırmıştı, bu kadar güçsüz bir düşmana rastgelmesiyle
birlikte. Sadece birkaç hamlede oyuncağı haline getirmişti zavallı
adamı; Sadece birkaç darbe ile de, yeterince işkence görmüş olan bu
canavarın acısına son verebilecekti.

Aslında sadece umursuyordu, genç kadın; sadece acıyordu, böyle bitmesi
gerekliliğine. Hatta yeterince de üzülmüştü, ki acımasız görünmesinin en
önemli nedeniydi bu. Ernesto\'nun yığıldığı yerin zemininde oluşmakta
olan göçüğün nedeni, Alessa\'nın yarattığı baskı alanı idi ve bir böceği
ezmeye çalışırcasına, yer çekimi ile birlikte çalışıyorlardı.

"Sistematik ölümü, hasadı, doğumu onlar istediler." dedi, boruların
dibinde yere yığılmış ve yerden kalkamayan yaratığa doğru ilerlerken;

"Biz, sadece, bize düşen sorumlulukları yerlerine getiriyoruz: Aynı,
senin köpek soyunun gerçekleştirdikleri gibi, angelus!"

Alanı eninde sonunda parçalayabilir ayağa dikilen Ernesto, artık
pençelerini kullanmaya başlamıştı. Önce üzerine bir defa daha gelmekte
olan hançeri ikiye bölmüş, Alessa\'nın kontrolünden çıkan o kesici
parçanın düştüğü yeri özellikle takip etmişti. Ardından, refleksleri
daha fazla olanak sağlayan bu kadından ölümcül bir parça koparmaya
adamıştı tüm hamlelerini. Birkaç yumruk darbesini daha
engelleyebildikten sonra, kendinden beklemeyeceği bir hızla, genç
kadının karnında pek de derin olmayan bir yara açabilmişti.

O an, kişiliğinin nasıl işleyebileceği konusunda ciddi tartışmalara
neden olmuştu, kafasının içinde. Bir yanda, aşık olduğu kadına zarar
vermekten yakaran bir zavallı ağlıyor, diğer yanda ise hayatta kalmaya
çabalayan bir canavar, baskı uyguluyor; lakin ortada kalan bir aciz
kendinden gayrı hiçbir olanağa sahip hissetmiyordu kendini. Genç kadın
karnını tutup da birkaç adım geriye çekilmeye çabalarken duraksadı
yaratık ve pençelerinin ucundan akmakta olan birkaç damla kanı izledi.

Çok garip geliyordu. Bu kadar ufak bir miktar kanın depolayabileceği
rastgele anı parçacıklarının miktarı devasa idi. Yaratığın donup
kalmasını, pençelerinin ucunda buharlaşmakta olan kanı izlerken kendini
kaybetmesine neden olan şey de buydu zaten; Anılar ve anıların
bağlandığı duygular. Elbette hiçbir canlı için bu kadar basit olamazdı,
hayatta olmak.

Ancak, bizler gibi bencil canlılar için, sadece ama sadece umursamak
istediklerimizin değerlerini bilebilmekten daha fazla yere sahip
olabilmek kadar büyük bir lüks olamayacağı aşikar idi. Kıyıda köşede
sakladığımız birkaç güzel saniye için başka hayatları bitirebilecek
kadar deli olduğumuzu anlamak için daha fazla kanıta ihtiyacımız yoktu.
Anlamak istediklerinin bir kısmını elde ettikten sonra bakışlarını
Alessa\'ya diktiğinde, geri çekilip yarasıyla ilgilenmeye çalışan o
kadından hiçbir eser kalmamıştı.

Daha fazla açık vermiş bulunduğu düşüncesinin deli ettiği Alessa, eşi
benzeri görülmeyen bir hiddet ile yaratığın üzerine çullandı ve artık
hiçbir şeyi geri planda tutmadan, hiçbir savunma hattı yaratmadan,
sadece ilkel duygularını kullanarak, savunmasız gördüğü her yanı
yumruklamaya başlamıştı. Ne kadar kuvvetli olduğundan bihaberdi. Lakin,
bu birkaç saniye içinde hiçbir karşılık almamış olması, deli cesaretine
eklendikçe ekleniyordu.

İşte o anda bir başkasını izlemekteydi Ernesto. Tanıdığından daha farklı
bir insanı. Hatırladığının, uçup gitmiş kan damlalarından
arakladıklarının aksine; Mangifos\'un hatıralarından yola çıkarak
kolayca elde edilebilecek bir başka canavarı. Donmuş zamanın içinde
havayı dolduran sarı saçları; nefret saçan, çatık kaşları ile
gözbebeklerinden vazgeçmiş bembeyaz, ışıldayan gözleri; boğazını
yakalamış, ince ama dayanıklı bir kol ve derisine batışını, vücuduna
saplanan onca yabancı objeden daha net hissedebildiği tırnakları. Fakat
hiçbiri, suratını hedef almış ve donmuş zaman içinde bile düşük bir
ivmeye sahip olan, yavaş yavaş pençeleşen o elinin yarattığı ahenke denk
gelemiyordu. Zira bu pençeleşme ve ardından geleceği aşikar öldürücü
darbe, bu kız çocuğunun kişiliği hakkında güzel bir özet geçiyordu
Ernesto\'ya; Ernesto\'ya ve gitgide yavaşlayan o nefes alışverişe,
ensesinde hissettiği; sakinleşmeye başlayan canavara.

Lakin, hiç kimse -bir tanrıça bile- Mangifos gibi bir avcının pençeleri
arasından kaçıp gidebilecek kadar esnek, hareketli ve usta olamazdı.
Çatının kenarından fırladığı gibi Alessa\'nın üzerine atlayan Mangifos,
Alessa\'nın dikkatini üzerine çekebilmeyi başarmış ve şaşkın ama yorgun
düşmüş Ernesto\'nun yere yığılmasına neden olurken, Alessa\'nın ölümcül
darbesinden de kurtarmıştı. Onlar boğuşmaya devam ederken, kendini
toparlamak için tüm gücüyle kontrolü ele geçirmeye çalışan Ernesto ise,
biraz önce güya kullanılmaz hale getirdiği hançerin keskin parçasını
arıyordu gözleriyle.

Tüm sesler kısılmış, tüm renkler kaybolmuştu. Sadece gitgide ağırlaşan
bir pas kokusu ile iki tanıdık yüzün, profesyonel bir kuralsızlık ile
ettikleri kavgadan ibaretti dünyası. Artık düşünemiyordu. En garip
sahnelerinde dahi bir takım düşüncelere boğulabilecek kadar kendine boş
alan yaratma derdine düşmüş olan aklı, şimdi sadece bir panik haline
kısıtlamış bütün limitlerini, çaba harcayıp da kaybetmek gibi bir kötü
senaryo için dahi ölüp bitiyordu.

Ernesto, kendini sürüklemeye çalıştığı yönde, Mangifos çokta yere
düşmüş, Alessa\'nın yumrukları arasında hayatta kalmaya çabalıyordu.
Hemen önünce duran ve ancak netleşen hançer parçasını kavradığı gibi
kendini ayağa, havalandırma borularından destek alacak şekilde kaldırdı
Ernesto. Bir pençesiyle, kendini kesecek şekilde sıktığı hançer varken,
diğer eliyle borulardan destek alıyor ve arkası dönük, yerde yatan
rakibini öldürmekle meşgul olan Alessa\'nın bulunduğu yöne bakıyordu.

Mangifos\'un iyiden iyiye kaybetmeye başladığı vakit, ayağa kalktı
Alessa ve Mangifos\'un üzerine dikilip sağ elini pençeye çevirmeye
başladı. Bu sırada, kendinden emin olabilmek gibi bir lüksünün
varolmadığını, en sonunda, kavrayabilen yaratık, kendini ileri attı.

Alessa\'nın sağ omzunu yakaladı, Ernesto ve kendi yanına çevirdi, genç
kadının bedenini; bir an bile tereddüt etmeden, keskin ve soğuk parçayı,
hiç olmadığı kadar şaşkın görünen kadının karnına sapladı. Emin olmak
için bir defa daha ve titreyen pençeleri ile yaşlı gözlerinin
kıyamayacağı bir yara daha açıp hançer parçasını, Alessa\'nın karnına
saplı bıraktı.

Ağzından oluk oluk kan akmakta olan kadın, bir elini Ernesto\'nun omzuna
dayamıştı. Kendisini öldürmekte olan aşkın heybetli öfkesinden kuvvet
alarak ayakta kalabiliyordu ancak. Uzun zaman sonra bu kadar yakın
olabilmişler ve bu kadar hissedebilmişlerdi. Çok uzun bir ayrılığın
ardından yarattıkları çekim, ağlamakta olan iki insan evladınının sonunu
ancak böyle getirebilmişti.

Lakin hiçbir şey çözümlenmiş değildi henüz. Diğer omzunda bir başka
kuvvet hisseden Ernesto, gözlerini sağ yanına çevirdiğinde, kendini
hafifçe iten Mangifos\'u gördü. Üzgün görünüyordu, ifrit hayalet; üzgün
ve pişman görünüyordu. Hiç zaman kaybetmeden, Ernesto ile Alessa\'nın
arasına girdi ve sağ pençesini, savurarak Alessa\'nın boğazını kesti.

Tek kelime dahi edemeden, bütün işlevselliğinden koparılıp şoka giren
zavallı kız çocuğu, annesinin korkmamayı öğütlediğini anımsarken
sırtüstü yere yığıldı ve son anlarını, sevdiği adamın suratını görerek
geçirmiş olmanın sevincine boğuldu. Sadece dışa vuramıyordu; sadece
ifade etmesi mümkün değildi. Saçları, tozlu zeminin üzerinde sarı
nehirlere dönmüş, dudakları arasından sızan kan durmuş ve bir intikam
yemini için bunca yol katetmiş, iradeli bir canlının hayatından geriye
kalan her şey, ölü bir kompleks yapıya dönüşmüştü.

Genç kadının hemen ardından, yanına, pençesinin üzerine düşen Ernesto,
belki de hayatta olduğuna dair son kanıt olarak döktüğü yaşların
şişirdiği gözleri ile sağ pençesinden akan kana baktı. O an anlamıştı,
aslında kendisini yok edilmekten son anda kurtaran da, tıkanıp kaldığını
hissettiği ve titrediği o vakit son darbeyi vuran da kendisi olmuştu;
kendinden bir parça. Bir refleks olarak nefes alıp veriyor oluşuna
aldırmadan, Alessa\'nın zemine düşmüş olan elini kaldırıp, dizlerinin
üzerinde, cesedin yanına sürükledi kendini. Daha fazla tutmak istemediği
eli, genç kadının karnının üzerinde kalmış olan diğerinin üzerine
yerleştirdi, yavaşça.

"Şimdi mutlu musun?" diye sordu, başından beri her şeyi bildiğini bir
defa bile iddia etmemiş olan kadın;

"Artık elinin altında muazzam bir hazine var. Haydi! Ne duruyorsun? -
Hasat etsene!" diye ekledi, zoraki ayakta duran gözleriyle kendisine
bakan Ernesto\'nun beklemeyeceği bir cürretkarlık ile.

"Adamın üzerine gitmenin bir anlamı yok, Un-"

"Bana, sakın, ders vermeye kalkma, Mangifos! Bu zavallıyı, bu noktaya
iten sendin." diye ifritin sözünü kesti ve üzerinde oturduğu
havalandırma borularından aşağı bıraktı kendini.

Bu konuşmaya dahil olmak istemeyen Mangifos arkasını dönerken, hızlı
adımlarla cesedin yanına doğru yürüdü Minei ve gözlerini bir an olsun
bile Ernesto\'dan ayırmadan, dizlerinin üzerine çöküp yakınlaştı
yaratığa.

"Öğrenmek istemiyor muydun, tüm duyguları ve bütün düşünceleri? Elindeki
kozu en iyi şekilde değerlendirmekten yana değil miydin, Clementi? İşte
şansın. Kullan. Değerlendir! - Belki gerçekten anlayabilirsin, nasıl
bunca yolu tepip bu kadar zahmete katlanacak kadar delirdiklerini!"

Mutsuz gözlerinden damlalar düştükçe, havadaki pasın ağırlığı artıyordu.
Uyandığı andan beri, bu bedenin kontrolü, belirli bir sabit etrafında
dönemeyecek kadar rastgele duyguların arasında; aslında Ernesto\'nun
baskın anılarının muhasebesi peşinde ilerlemek üzere el değiştiriyordu
ve bunun bilincince varması için çok uzun bir süreçten geçmesi
gerekmişti. Bu yüzden, duygusuzluğu özlemeye başlamış yaratık, hayali
arkadaşının söylediklerine kulak asmama lüksüne sahip olmadığını iyi
biliyordu.

Bir koluyla yaşları silip kendini toparlamaya çalışırken diğer yandan da
anlamsız ve gereksiz bir çaba ile, pençesindeki buharlaşmakta olan kanı,
üniformasına silmeye çabalıyordu. Hiçbir vakit hazırlıklı olamayacağını
görebildiği için sadece, sol pençesinden destek alarak, Alessa\'nın
üzerine eğildi ve cesedin karnına geçirmek üzere hazırladı, boşta kalan
demir yığınını.

Kimse bu vahim tabloyu izlemiyor, kimse onu yargılamıyordu, kendinden
başka. İlk denemesinde, yüzünü ekşiterek başarısızlığını kınadı; sonra
gözü, göz kapakları açık kalmış güzel kadının suratına takıldı ve bir
sebeple utandı kendinden. Beklemeyecekti, sadece suratına ulaşıp
gözlerini kapattı, zavallı kadının. Başka anılara ulaştı, öfke dolu
başka düşüncelere ve kendini bir uçurumdan aşağı bırakır gibi, bir başka
okyanusun içine daldırdı pençesini. Havanın bulunduğu, nefes alabileceği
ve er ya da geç boğulup gideceği bir derinliğe.

Gözlerini kapattı önce, gördüklerine anlam veremiyormuş gibi garip bir
ifadeyle. Sonra kaşları yavaş yavaş rahatlamaya başladı, vücudundaki tüm
kaslarla birlikte. Bildiği bütün hafif tonlar aynı anda çalınıyor, aynı
anda ama imkansız bir ahenkle, o ağır ve boğucu pas kokusunu
sindiriyorlardı. Tüm enstrümanların, bütün rastgelelikleriyle
yarattıkları titreşim o kadar olağan ama sıradışı geliyordu ki, sadece
bulanıklığa çare olmakla yetineceklermiş gibi görünmüyorlardı.
Hissedebiliyordu; görebildiklerinin ve anılarının netleşmesine müsade
etmediklerini aslında görmek istemediği için göremediğini
anlayabiliyordu.

Yavaş yavaş iyileşiyordu bütün yaraları. Ödünç aldığı ve kime ait olduğu
belli olmayan bu bedende açılmış veya açtığı yaraları değil; varlığını
da, yokluğunu da umursamadığı ruhunun, ona acı çektiren köşelerini
törpülüyordu, öğrendikleri. Fakat Alessa\'nın dünyasını gezmiyordu,
sadece ve sadece bir vakitler hissetmiş olduğu ve kıyamadığı için bir
kenara zulaladığı duyguların birbirlerini çağrıştırırken yarattıkları
okşayıcı basıncı dinliyordu, hem de defalarca; kulaklarını tıkayıp
omurgasında yarattığı titreşimlerden, ihtiyacı olan hazzı almış olmanın
rahatlığına eriyordu, emin adımlarla.

Lakin bir çift göz vardı. Artık Ernesto\'nun da aklına kazınmış, henüz
anıları tecrübe etmeden tanıdık gelebilmiş. O bir çift gözün
hissettirdiklerine o kadar aşinaydı ki, aşık olduğu o kişiliği yok
ediyor olmaktan üzüntü duyabilirdi. Aslında bir az öncesine kadar da
fazlasıyla üzgündü; hatta bayağı bayağı ağlıyordu. Şimdi, bir zamanlar
karşılık bulduğundan emin olduğu duyguların gerçek olduğunu biliyor ama
anlam veremediği bir değişiklik içinde sürükleniyordu bedeni. Sanki daha
fazla bilgiyi kaldıramayacak, patlamaya hazır bu bedenin içinde gereksiz
görülebilecek tonlarcası silinmiş ama Alessa\'nın anı bütünlüğü öyle bir
saklanmış ki, ulaşılamıyor.

Dolduramıyordu, oluşan boşluğu. Daha doğrusu, uzun süredir içinde var
olan o boşluğu doldurabilecek kadarının aslında koca bir hiçlik olduğu
düşüncesi bir şekilde ele geçirmişti kişiliğini. Sanki başka bir
boyutta, başka olasılıklar arasında belirmişti birden.

Belki de gerçekten patlamıştı ve ruhu, kendine bir cehennem yaratmış,
cennet süsü veriyordu.

"Yeteri kadar iyi noktaya parmak basabildin." dedi Ernesto, pençesini
hızla çekip çıkarıp, ardında bulunmayan bir duvara yaslanırken;

"At gözlüğünüze ihtiyacım yok. Kendimi toparlayabilmem için biraz zaman
tanıyın yeter."

Bir anda yanında beliren Mangifos, gözlerinin içine dikkatlice baktı ve
hafifçe sırıtıp az önce bulunduğu yerde, binanın diğer köşesinde
belirdi.

"Lucian, ihtiyaç duyduğundan daha erken davrandı. Çok geçmeden o
kalkanları indirip bombardımana başlayacaklar. - Alessa akıllı bir kız,
koca filoyu indirmek için yeterince hazırlık yapmış." diye durumu
açıkladı ifrit ve yine, yeniden boruların üzerinde duran Minei\'ye
çevirdi kafasını, Ernesto\'nun dikkatiyle birlikte.

Havalandırma borularının üzerinde, vücudu yere paralel gelecek ama
ayaklarının altı boş kalacak şekilde şınav çekmekte olan genç kadın,
bacaklarını bir anda borunun üzerinde topladı ve kendini yere attı.
Hemen Ernesto\'ya dönüp gülümsedi ve parmaklarını namlu şekline dizip
ağzıyla sessiz bir patlama efekti verip göz kırptı.

"Sorduğunuz için teşekkür ederim, gayet iyiyim."

"Şaman\'ın ne düşündüğünün bir önemi yok. O kalkanların arasından
kolayca geçebilecek bir araç bulabiliriz. Zulayı yok edip edemeyecekleri
bile belli değil; pekala o gemi düşebilir ve zula yerinde kalabilir."
diye devam etti Karyyt, bir anda Unela\'nın yanında biterek ve
gözlerini, az önce sunduğu teşekkürü umursamadıkları Ernesto\'dan
ayırmadan.

"Clementi!"

Üzerinde bulundukları çatının diğer yanında, bitişik binanın
yıkıntılardan oluşan tepesine henüz varmış olan Tara, yerde yatan cesedi
görmüş olacaktı ki, Ernesto\'ya seslendikten hemen sonra bir süre sadece
manzarayı izlemekle yetinmişti.

"Bence ihtiyacımız olan aracı bulacak kişi geldi, Mangifos." dedi Minei
ve ayağa kalkmakta olan Ernesto\'nun rahat tavırlarına verdi dikkatini;

"Değdi mi?" diye sordu.

Ernesto, önce sağ pençesine bir bakış attı ve üç ayrı sivri uzuvdan
oluşan pençelerin yavaşça ayrışıp, parmaklara dönüşmesini izledi, eşi
benzeri görülmemiş bir alışmışlıkla. Etrafında olup bitenlerden bihaber
görüntüsünün altında, saf farkındalık yatıyordu. Pas kokusundan, kırmızı
ve bulanık dünyasından arınmış aklı, yavaş yavaş kendine gelmeye
başlıyordu. Sağ elini kaldırıp Tara\'ya el salladı ve durumun kontrol
altında olduğunu, herhangi bir tehdit teşkil etmediği güvencesiyle
iletti. Daha sonra Minei\'nin bulunduğu yana, yere, kadının ayaklarının
dibine baktı;

"Fazlasıyla." dedi ve gözlerini, biraz önce kendisini azarlamakta olan
dengesiz kadının gözlerine dikti, birkaç saniye kadar.

"Şaman\'nın planı, bu kalkanları indirip gemiyi bombalamak, öyle değil
mi?" diye sordu, yaklaşmakta olan rahibeye.

"Evet\..." dedi, genç kadın, Alessa\'nın cesedine şaşkın gözlerle
bakarken;

"O\... Alessa mı?"

"Tara. Bunun bir önemi yok." dedi Ernesto ve kadının gözlerinin önüne
geçti; bir anda bakışlarının içine dalmış, bütün dikkatini işgal
etmişti;

"Bu kalkanların arasından geçip gemiye iniş yapmak mümkün mü?"

Duyduklarına anlam vermekte güçlük çeken genç rahibe, ne diyeceğini
şaşırmış bir vaziyette, halen Alessa\'nın ölmüş olduğuna inanamıyor; bir
yandan, kısa bir süre evvel yalnız başına bıraktığı yaratığın bu olup
olmadığından şüphe duyuyordu. Sanki bir zamanlar tanıdığı Ernesto
Clementi geri dönmüştü, hem de çok uzun bir zaman önce tanıdığı o adam.

"Hangar kapakları açık. Fakat ateş hatlarını geçmek imkansız gibi bir
şey ve geçebilsen dahi geminin kendi atış sahasına girmiş olursun.
Hangara iniş yapma zorluğunu ele almıyorum dahi."

"Benimle misin, Tara?"

"Clementi, anlamıyorum."

"Lucian\'dan intikam almak istiyorsun, değil mi? Elora\'yı getirdiği
hali hala hatırlıyorsun, değil mi?"

Yaratığın, gereğinden fazla şeyi hatırlayabildiği düşüncesiyle gözleri
faltaşı gibi açılmıştı genç kadının. Kafasının içinde kaç ses olduğunu,
hangi kişiliğin baskın geldiğinden emin olamıyordu ama bu yaratığın,
yahut komiser Clementi\'nin, göründüğünden daha fazlası olabildiğini
açıkça görebiliyordu. Lucian\'ı avlama fikri, kendi dünyasından bu
pislik çukuruna kadar sürüklemişti, hem kendisini, hem kardeşini, hem de
zavallı Alessa\'yı; hatta Alessa için belki de daha acı bir tecrübe
olmuştu bu süreç.

Lakin şimdi gözlerinin önünde, ellerinin altında duran bu teklif, aldığı
emre karşı gelip de, problemin temeline inebilme ve, öyle ya da böyle,
intikam alabilme şansı tanıyordu kendisine. Ağladığı o anı hatırladıkça,
daha fazla anı ile karşı karşıya kalıyor; kavga edebileceğinden fazla
anı ile çarpıştığı vakitse, hangi duygularlabu karmakarışık noktaya
geldiğini anımsıyor ve her şey berrak, her şey daha net görünmeye
başlıyordu, fazlasıyla hastalıklı bir biçimde.

Karşısındaki bir yaratık, bir hasatçı veya delirmiş bir adam olabilirdi.
Ancak bütün cesaretini topladı ve bir an olsun gardını düşürmemek için
yere eğmediği silahınının namlusunu yere çevirdi; boşta kalan eliyle gaz
maskesini çıkarıp bir kenara fırlattı.

"Ne yapabilirsin?" diye sordu rahibe;

"Eğer o ateş hattına girecek ve hangara dalacaksak; bir de bunu, en kötü
ihtimalle, bir helikopterle gerçekleştireceksek, sağlam bir planın olmak
zorunda." diye ekledi, binanın avlu ile ayrılan diğer tarafındaki hangar
benzeri yapıyı işaret ederek.

Uzunca bir süre sonra dünyayı, orijinal renkleriyle ve bulanıklıktan
uzak görebilen Ernesto, çatının üzerine inşa edilmiş bu yapıyı gördüğü
an gülümsedi.

"Kim bilir bunun gibi kaç adet saklı hangara sahipler! Yahut kaç farklı
yerde silah saklıyorlar." diye sesli düşündü ve hemen arkasını dönüp
şehrin geri kalanına, limitsiz görünen çatı sayısına bir bakış attı.

"Binlerce\..." dedi;

"Binlerce uçak, helikopter, top; deneysel silahlar, hücre evleri."

"Savunmaya hazırlardı." dedi rahibe, artık bildiği herhangi bir şeyi
saklamanın anlamı kalmadığını düşünerek;

"Saldırmaya da hazırlar, Ernesto. - Sadece doğru anı bekliyorlar. Er
veya geç, emirlerini alacaklardı. Milyonlarca koza, aynı anda."

"Bir adam için koca bir gezegeni harcadılar." diye konuya giriş yaptı
Minei;

"Bir kadın için devasa bir medeniyeti yıkanlar gibi." diye ekledi
Mangifos.

"Benimle misin, Tara?" diye sordu Ernesto ve cevabını, kendine uzatılan
bir el olarak aldı.

Parmağa dönüşmüş pençeleri ile kendine uzatılan dostane eli sıktı ve
hafifçe salladı.

"Elimden geldiğince uzun bir süre, beni korumak için kullandığına benzer
bir kalkanı açık tutacağım. Elinden geldiğince büyük bir hızla bizi o
hangara sokmaya çalışacaksın. - Anlaştık mı?"

"Bir medeniyetin, evrene dağılıp kolonileşmesi için gerekli tüm deliliğe
sahipsiniz hala." dedi Minei;

"Fakat hala bir tuzak için milyarları öldürebilecek kadar cömert ve
planlı ve sadist ve düşünceli\..." diye ekledi Mangifos, sessizliğin
içinde yavaş yavaş dağılırken.

"Anlaştık."

Geri dönmeye niyeti yoktu genç rahibenin. Gaz maskesini bir defa
çıkarmıştı, bir daha takmamak üzere.